politics	Freeman Mbowe: Bingwa wa mikakati ya siasa za upinzani anayewanyima usingizi watawala	Katika mfululizo wa Makala ya wiki hii tunawaangazia wanasiasa ambao wamekuwa mwiba kwa serikali zilizopo madarakani katika eneo la Afrika mashariki na jinsi wanavyoziwajibisha serikali hizo. Baadhi ya wanasiasa ni maafisa wa serikali wanaopigana dhidi ya serikali hizo kutoka ndani. Freeman Aikaeli Mbowe ni mfanyabiashara na mwanasiasa anayekiongoza chama kikuu cha upinzani nchini humo CHADEMA. Kwa sasa anashikiliwa na dola akikabiliwa mahakamani na kesi ya ugaidi. Katika uongozi wake ameonekana kuwa kiongozi mbunifu, anayeamini vijana, asiye mhafidhina wa kisera na mwenye uwezo wa kufanya kazi na yeyote kwa maslahi ya chama chake. Alizaliwa Septemba  14 mwaka 1961, mwaka ambao Tanganyika ilipata uhuru wake, na jina lake linaelezwa kuakisi hilo. Pengine kwa sababu ya kuzaliwa mwaka wa uhuru wa Tanganyika, ambayo baadaye mwaka 1964 ikaungana na Zanzibar na kupatikana Tanzania, imemfanya kuwa mpambanaji wa kipinzani, anayeamini bado Tanzania inahitaji uhuru zaidi wa fikra, baada ya ule wa bendera. Kabla ya kuwa mwanasiasa, Mbowe alikuwa anashughulika na mambo mengi binafsi ikiwemo Dj, mfanyabiashara wa kawaida na baadae kufanya kazi Benki kuu ya Tanzania kama Afisa wa Benki Kuu (BoT) akiwa chini ya Edwin Mtei na Bob Makani. Katika harakati za kisiasa, Freeman Aikael Mbowe aliingia rasmi katika siasa mwaka 1992, akiwa miongoni mwa waasisi wa chama cha CHADEMA kilichosajiliwa kwa usajili wa kudumu mwaka 1993 chini ya sheria ya vyama vya siasa namba 5 ya mwaka 1992. Katika kundi la waasisi wa chama hicho, Mbowe ndiye aliyekuwa kijana mdogo zaidi, lakini aliaminika na watu ambao angalau walianza kuonesha uzoefu wao kwenye ulingo wa siasa za kawaida na wenye harakati za kuleta fikra tofauti. Miongoni mwao ni Edwin Mtei na Bob Makani, Mary Kabongo na Evarist Maembe. Mwaka 1995, kwenye uchaguzi mkuu wa kwanza wa Demokrasia, aligombea ubunge kwa mara ya kwanza katika jimbo la Hai, Kilimanjaro na kushindwa mbele ya mgombea wa NCCR MAGEUZI Mwanahamisi Mushi aliyepata kura 29,046 (52.0%) wakati Freeman Mbowe akiambulia kura 15,995(28.6%). Hakukata tamaa, akarejea mwaka 2000, na kushinda kwa kishindo kwa kupata asilimia 64.5%, ushindi ambao ulikuwa wa kwanza kwa idadi nyingi ya kura kwa mgombea wa upinzani. Kuanzia hapo alianza kujijenga kisiasa na kuwa na nguvu ndani ya chama, kabla ya mwaka 2004 kugombea uenyekiti na kushinda akirithi mikoba ya Bob Makani aliyeongoza chama hicho kuanzia mwaka 1999. Wako viongozi wengi wa kisiasa nchini Tanzania waliokaa kwenye ulingo wa kisiasa kwa muda mrefu, lakini Mbowe ni miongoni mwa wanasiasa wachache sana nchini humo hasa kutoka upizani aliyedumu na nguvu zake za kisiasa kwa muda mrefu. Umaarufu wake, jina lake na nguvu zake kisiasa zimedumu kwa zaidi ya miaka 20 akiongoza siasa za upinzani akiwa mwenyekiti wa CHADEMA na mbunge wa jimbo la Hai mkoani Kilimanjaro. Kuwa kwake kiongozi wa upinzani nchini humo chini ya utawala wa marais wanne tofauti kutoka chama tawala cha CCM, kumemfanya kuwa na nguvu, ushawishi na kukubalika kwake kisiasa. Kwa sababu ya uongozi wake, Mwaka 2015, chama chake kilivuna wanachama wengi pengine kuliko wakati mwingine wowote, na kupata matokeo mazuri kwenye uchaguzi mkuu uliofanyika mwaka huo. CHADEMA kilizoa viti 73, ikiwa ni viti 25 zaidi kulinganisha na uchaguzi uliopita. Ushawishi wake, ulikiwezesha chama chake kuungwa mkono na wanasiasa wenye majina kutoka chama tawala, kwa mfano mawaziri wakuu wa zamani, kwa mfano Edward Lowassa, aliyegombea urais na kushika nafasi ya pili kwa kupata kura zaidi ya milioni 6, ambazo ni rekodi, hakuna chama cha upinzani kilichowahi kufikisha idadi ya kura hizo. Fredrick Sumaye, waziri mkuu aliyeongoza kwa miaka 10, chini ya utawala wa awamu ya tatu wa Rais Benjamini Mkapa, alikuwa miongoni mwa waliojiunga na CHADEMA, kwa ushawishi na nguvu ya Mbowe. Mbali na hao, ambao baada ya uchaguzi wa mwaka huo wakarejea chama tawala,CCM, walikuwepo mawaziri waliopita, wabunge, vijana, wasomi na watu wenye majina, ambao haikuwa rahisi kipindi cha nyuma kuamini kwamba wangeweza kuwa sehemu ya upinzani. Kwa nguvu zake, Mbowe anaonekana kama ndiye CHADEMA, wengi wanawasiwasi na anachopitia sasa na hitimisho la safari yake kama mwenyekiti wa chama hicho mwaka 2023, huenda kukakitikisa chama hicho. Ingawa kumekuwa na upinzani, wafuasi wa chama chake wakimtaka aendelee, haifahamiki kama atakubaliana nao ama la. Akiwa mmoja wa waasisi wa CHADEMA mwaka 1992, Mbowe anafahamika kama mtu mahiri kwenye kupanga mikakati ya kisiasa inayomfanya kuwa mmoja wa wanasiasa wenye nguvu za kisiasa za muda mrefu nchini humo. Amekuwa akibuni yeye na chama chake kila aina ya mbinu ya kusaidia kukitangaza chama hicho katika sehemu mbalimbali za Tanzania. Katika uongozi wake CHADEMA ilianza kutumia helikopta katika kampeni zake mbalimbali za uchaguzi ili kutumia muda mfupi kuwafikia Watanzania katika maeneo ambako barabara zilikuwa taabu. Ilikuwa ngumu zamani kuona jukwaa la wanasiasa wa upinzani likikimbiliwa na wanasiasa na wasio wanasiasa hasa wasomi, lakini Mbowe amefanya hilo kuonekana kuwa jambo la kawaida. Kwa sasa mikutano ya CHADEMA inahudhuriwa hata na watu wa vyama vingine kwa sababu ya hoja za wazungumzaji, umahiri wa jukwaa, kuona helikopta na sauti nzuri kutoka kwenye majukwaa. Mbowe ameruhusu pia chama chake kupokea kwa wingi wanasiasa kutoka chama tawala cha CCM, mkakati uliokisaidia chama hicho kupata wabunge wengi hasa kwenye uchaguzi mkuu wa mwaka 2010 na mwaka 2015. Mbowe akaleta vazi kama la kombati lililokuja kuwa mojawapo ya alama za CHADEMA. Leo ni rahisi kumtambua mwanachama wa CHADEMA kwa vazi lake zaidi, ambalo wengi wanalitumia kujitambulisha itikadi zao na wanalitumia kutamba kwa imani na muelekeo wao kisiasa. Mbowe amekuwa mtaji wa vijana wengi wanaozungumza kwa lugha yake na uundaji wa sentensi za ushawishi zinazotofautisha uzungumzaji wa wapinzani hasa kutoka CHADEMA na wanasiasa wengine. Vijana wengi ni rahisi kuwasikia wakizungumza kama yeye, huu ni mkakati wa kukiweka chama mikononi mwa vijana. Lakini mkakati mwingine unaotumiwa na Mbowe kupitia chama chake, ni kushirikisha wanachama wake na Watanzania wengine kila linapotokea jambo. Wakati wote Mbowe amekuwa mstari wa mbele kwenye utekelezaji wa shughuli za chama, ikiwemo maandamano, mikutano ama matamko. Amekuwa na misimamo isiyoyumba kwenye masuala mengi yanayohusu maslahi ya chama hicho, ama kwa mtazamo wake maslahi mapana ya watu. ''Ni haki yetu kukutana, tutahama kutoka mikutano ya hadhara na sasa tutaingia kuandamana. Tunamwambia mama Samia Suluhu, akizidi kuchelewesha jambo hili, anazidi kuleta mpasuko katika nchi hii, anavyolichelewesha anachelewesha kuwaunganisha Watanzaia, tujenge taifa moja la watu wanaopenda na kuheshimiana', alisema Mbowe katika moja ya hotuba kuhusu kuzuiwa kwa vyama vya siasa kufanya mikutano ya siasa ya hadhara. Msimamo wake kuhusu suala la Katiba uko wazi kabisa, akitaka nchi hiyo itunge katiba mpya akisema, katiba ya sasa ya mwaka 1977 imepitwa na wakati inahitaji mabadiliko kutokana na mabadiliko ya siasa yaliyopo tangu kuanzishwa kwa mfumo wa vyama vingi nchini humo. Licha ya Polisi kuzuia mikutano ya chama hicho ya kudai Katiba Mbowe aliibuka akasema; 'Kama wanataka kuwaweka ndani wanachadema kwenye hoja hii ya katiba, wapanue kwanza na magereza, kwa sababu tuko tayari wote tuwekwe ndani , na wala hatutaomba dhamana' alisema Mbowe kabla ya kulaani kitendo cha Jeshi la Polisi Mwanza, kuwakamata viongozi wa dini na wafuasi wa chama hicho. Mbowe, aliongoza vikao vya kuwafuta uanachama viongozi wanawake 19, walioapishwa kuwa wabunge wa viti maalumu baada ya uchaguzi mkuu wa mwaka 2020. Miongoni mwa waliofukuzwa wako vigogo waliokibeba chama hi hicho ndani na nje ya bunge, akiwemo Halima Mdee na Esther Bulaya. Katika siasa za Tanzania, imekuwa kawaida kwa wanasiasa walioonekana kuwa wapinzani wa kweli kuhamia chama tawala,CCM. Wapo vigogo wengi wa upinzani waliorejea ama kujiunga na CCM kutoka upinzani kwa mfano mawaziri wakuu wastaafu Lowassa na Sumaye na mawaziri wa zamani Lazaro Nyalandu na Lawrence Masha. Baadhi wengine wenye majina ni David Silinde, Joshua Nassari, Dk Godwin Mollel, Kitila Mkumbo, Mwita Waitara na Dk Vicent Mashinji, aliyekuwa Katibu Mkuu wa Chadema, walirudi CCM katika katika mkakati wa kuunga mkono juhudi ulioanzishwa na CCM. Pamoja na wimbi hilo la kuunga mkono juhudi lililoanza kushika kasi mwaka 2017 kuelekea uchaguzi mkuu wa 2020, Mbowe aliendelea kusimama kidete. Hakuunga mkono Juhudi, wala kuonyesha kutetereka kwa hatua ya wabunge wake na madiwani wake kujiuzulu na kwenda CCM na kugombea tena na wengine kushinda kupitia CCM hasa wabunge. Hilo limeendelea kuwapasua kichwa watawala. Wakati wa uchaguzi wa mwaka 2015, Mbowe aliungana na viongozi wa vyama vingine vya siasa vya upinzani kuunda Umoja wa Katiba (UKAWA), na kuachiana majimbo na kusimamisha mgombea mmoja wa Urais, Lowassa. Kabla ya uchaguzi, aliyekuwa katibu wa chama hicho na kiongozi mwenye ushawishi mkubwa wa upinzani, Dr. Wilbrod Slaa, alijiondoa  kwa kuonyesha hasira zake baada ya Mbowe kukubali Lowassa kujiunga na CHADEMA akitokea CCM na kupewa nafasi ya kugombea urais, Mbowe alisimama kidete. UKAWA ikatikiswa pia na hatua ya Prof lipumba, aliyekuwa mwenyekiti wa CUF kujiweka kando akionesha na yeye hakuridhika na hatua ya Mbowe kumpokea Lowassa, lakini Mbowe akaendelea na msimamo huo, ambao baadae uliompa wabunge wengi zaidi kwenye bunge la nchi hiyo kuliko uchaguzi wowote uliopita. Mbali na Misimamo hiyo, mara kadhaa amewekwa ndani, kwa kauli zake ama matendo yake, yanayoonyesha fikra zake zilivyo kidhani dhidi ya serikali ama chama tawala. Ni mpenda demokrasia 'asiyeona' nyumbani kwake? Mbowe amedumu kwenye siasa za Tanzania kwa miaka zaidi ya 20, na amekiongoza chama hicho kwa zaidi ya miaka 15, kitendo hicho kinachukuliwa na wapinzani wake kama mtu anayeng'anga'ania madaraka. Licha ya uchaguzi wa ndani ya chama chake kufanyika mara kadhaa , Mbowe ameonekana kama mtu asiyeng'oleka kwenye kiti hicho, na wengi waliojaribu walionekana kwa nje kama watu wanaotaka kuasi. Masuala ya uchaguzi wa chama hicho, yalimuondoa Zitto Zuberi Kabwe na kina Kitila Mkumbo, waliodaiwa kutengeneza mkakati wa kumpinga kiongozi huyo kwenye uchaguzi. Kwa sababu hiyo, baadhi wanamuona ni kama anapenda demokrasia  na anapigania demokrasia ya nchi na kuacha kuipigania demokrasia ya ndani ya chama chake. Hata hivyo Mbowe aliyekiongoza chama hicho toka mwaka 2014 ametangaza kuachia ngazi, mwaka 2023.	https://www.bbc.com/swahili/habari-58147736
sports	T﻿etesi za Soka Ulaya Ijumaa 30.09.2022	"Real Madrid watajaribu kumsajili beki wa Manchester City na Ureno Joao Cancelo, 28, msimu ujao wa joto na pia wanapanga kumnunua mshambuliaji wa City wa Norway Erling Haaland mwenye umri wa miaka 22 mwaka wa 2024. (AS - kwa Kihispania). Kiungo wa Wolves na Ureno Ruben Neves, 25, anaonekana na Barcelona kama shabaha ya muda mrefu kuchukua nafasi ya mchezaji wa kimataifa wa Uhispania Sergio Busquets, 34. (Sport). Newcastle United imewajumuisha kiungo wa kati wa Leicester City na Uingereza James Maddison, 25, na mchezaji mwenzake wa kimataifa wa Ubelgiji Youri Tielemans, 25, katika malengo yao kwa 2023. (90 min). Timu inayojumuisha nyota wote  Ligi ya Primia inaweza kucheza na timu za ligi pinzani kama vile La Liga au Bundesliga chini ya mipango inayozingatiwa na wakuu wa vilabu. (Times - usajili unahitajika) Aston Villa hawana nia ya kumruhusu mlinda mlango wa Argentina Emiliano Martinez, 30, kuondoka mwezi Januari huku Manchester United ikiwa miongoni mwa klabu zinazomwania. (Football Insider) Klabu za Manchester United, Southampton na Everton bado zinamwania mshambuliajiwa PSV Eindhoven na Uholanzi Cody Gakpo, 23, na wanaweza kuhama wakati wa dirisha la usajili la Januari. (Football Transfer) Brighton wanapanga kufanya mazungumzo ya kandarasi na mshambuliaji wa Ubelgiji Leandro Trossard, 27, na kiungo wa kati wa Argentina Alexis Mac Allister, 23. (Athletic - usajili unahitajika) Liverpool wanafikiria kumnunua winga wa Misri na Pyramids Ibrahim Adel Januari huku Arsenal, Brentford, Brighton na Nottingham Forest pia wakiwa katika msururu wa mchezaji huyo mwenye umri wa miaka 21. (90 Minutes) Mkufunzi wa Tottenham Muitaliano Antonio Conte, 53, amepuuzilia mbali tetesi zinazomhusisha na kurejea Juventus kuwa ""zisizo na msingi"" na kusisitiza kuwa ana anadhika sana Spurs. (Evening Standard) Juventus wanakabiliwa na ushindani kutoka kwa Arsenal, Liverpool, Tottenham, AC Milan na Barcelona kuwania saini ya mshambuliaji wa Uhispania Marco Asensio baada ya mchezaji huyo mwenye umri wa miaka 26 kukataa kuongezewa mkataba na Real Madrid. (Calciomercato - kwa Kiitaliano)"	https://www.bbc.com/swahili/articles/cqey3e143p3o
business	Hazina ya ajabu iliyopatikana katika meli iliyozama zaidi ya miaka 350 iliyopita	"Ni karibu usiku wa manane tarehe 4 Januari 1656, na staha ya jumba la kifahari la Uhispania Nuestra Señora de Las Maravillas (Mama Yetu wa Maajabu kwa Kihispania) iko kimya. Sauti tu ya bahari na upepo unaobembeleza matanga ya meli kubwa ndiyo inaweza kusikika. Maravillas inaelekea Uhispania baada ya kukusanya ngawira ya fedha iliyopatikana kwenye ajali ya Jesus María de la Limpia Concepcion, meli iliyokuwa imezama kwenye mwamba karibu na nchi ambayo sasa inaitwa Ecuador. Lakini ndani ya sekunde chache, kila kitu kilibadilika. Hitilafu ya kimitambo ya Nuestra Senora de La Concepcion, meli iliyokuwa ikisafiri pamoja nayo, iligongana na na meli ya Maravillas, na kuisukuma hadi meli hiyo ya Uhispania hadi kwenye mwamba. Chini ya dakika 30 minutes, ilikuwa imezama hadi chini ya bahai ya  Atlantic.\nKati ya watu 650 waliokuwa ndani ya meli hiyo, ni 45 pekee walionusurika. Katika kipindi cha karne nne zilizopita, kaburi la maji la Maravillas, ambalo liko umbali wa kilomita 70 kutoka pwani ya Bahamas, limevamiwa na misafara kadhaa. Lakini zaidi ya miaka miwili iliyopita, timu ya kimataifa ya wahifadhi na wanaakiolojia chini ya maji imefanya kazi ili kurejesha baadhi ya maajabu yaliyoachwa nyuma. Usafirishaji huo sasa unaonyeshwa kwa mara ya kwanza kwenye Jumba la Makumbusho la Bahari la Bahamas lililofunguliwa hivi karibuni. ""Maravillas ni sehemu muhimu ya historia ya bahari ya Bahamas,"" Carl Allen, mfanyabiashara, mfadhili na mwanzilishi wa Allen Exploration, kampuni inayohusika na juhudi za uokoaji, alisema katika taarifa. ""Kuzama kwa meli kuna historia ngumu: vipande vingi vilipatikana na safari za Uhispania, Kiingereza, Ufaransa, Uholanzi, Marekani na Bahamas wakati wa karne ya 17 na 18,"" aliongeza. Mwanaakiolojia wa mradi wa baharini James Sinclair pia alidokeza katika taarifa iliyotolewa na Allen Exploration kwamba meli inaweza kuwa ""imefutiliwa mbali na uokoaji na vimbunga vya zamani"", lakini timu inaamini ""kuna hadithi zaidi huko"". Kulingana na jumba la makumbusho, moja ya vipande muhimu zaidi vilivyopatikana na msafara wa hivi majuzi ni kidani cha dhahabu kilicho na Msalaba wa Santiago (Mtakatifu James) katikati. Kipande cha pili kina msalaba sawa unaojitokeza kutoka kwa zumaridi ya Colombia yenye umbo la mviringo. Umbo la nje hapo awali lilipambwa kwa zumaridi 12 zaidi, zikiwakilisha mitume 12. Hizi zinawakilisha ushahidi wa kuwepo kwenye bodi ya Agizo la Santiago, shirika la kidini na kijeshi la kifahari lililoanzishwa katika Karne ya 12 nchini Hispania na Ureno. Mashujaa wake walikuwa wakifanya kazi haswa katika biashara ya baharini. Wakati baharia Mreno Vasco da Gama, Mzungu wa kwanza kusafiri hadi India, alipochukua uongozi wa meli 21 kati ya 1502 na 1503, alisafiri na mashujaa wanane wa agizo hilo. Ugunduzi mwingine muhimu ulikuwa sarafu za fedha na dhahabu, zumaridi, amethisto, mkufu wa dhahabu wenye urefu wa mita 1.8 na baa ya fedha yenye uzito wa kilo 34. Lakini Allen na timu hawakupata hazina tu. Msafara huo uliokoa vitu kadhaa kutoka kwenye mabaki hayo ambavyo ni pamoja na baadhi ya alama za mwisho za meli hiyo: ballast ya mawe, viunga vya chuma ambavyo wakati fulani vilishikanisha mwili pamoja na nati ya bawa kutoka kwa chombo cha kuongozea cha shaba kinachoitwa astrolabe. Vitu vingine vilivyopatikana ni pamoja na jagi la maji, sahani na chupa za mvinyo zilizotumiwa na wafanyakazi wa meli hiyo Allen Exploration alisema inanunia kuhifadhi vipande vya hazina hiyo iliyopatikana katika pwani ya Bahamas, wazo ambalo linaungwa mkono na Idara ya Makumbusho ya Bahari ya Bahamas. ""Kwa taifa lililojengwa juu ya bahari, inashangaza jinsi inavyoeleweka kidogo kuhusu uhusiano wa Bahamas na bahari,"" Michael Pateman, mkurugenzi wa makumbusho, alisema. ""Wachache wanajua kwamba watu asilia wa Lucayan, kwa mfano, waliishi hapa miaka 1,300 iliyopita. Au kwamba watu karibu 50,000 walifukuzwa kwa nguvu na Wahispania, wakalazimishwa kutafuta lulu huko Venezuela na wakatoweka katika kipindi kisichozidi miongo mitatu. ""alikumbuka."	https://www.bbc.com/swahili/articles/c1re2jl01xno
entertainment	'Rushwa ya ngono ipo kubwa sana kwenye muziki'-Stara	Moja ya changamoto inayoikabili tasnia ya muziki nchini Tanzania inatajwa kuwa ni rushwa ya ngono. Mwanamuziki wa siku nyingi Stara Thomas anathibitisha hilo kwa kusema kuwa wanamuziki wa kike ndiyo waathirika wakubwa zaidi.\n\nAkiongea na mwandishi wa BBC mkongwe huyo wa muziki wa zuku nchini anasema kuwa ni muda sasa kwa wasanii wa kike kuwa na taaluma ya muziki ili waweze kujisimamia na kukabiliana na tatizo hilo.\n\nMwandishi wa BBC Veronica Mapunda amezungumza naye.	https://www.bbc.com/swahili/articles/c80gp9y2v2qo
technology	Warusi wanatumia emoji kukwepa vidhibiti vya mtandaoni	"Mnamo Februari 24, wakati Urusi ilipoanzisha uvamizi wake dhidi ya Ukraine, picha ilianza kuenea kwenye mitandao ya kijamii - picha ya mshairi wa Kirusi Pushkin, nambari ya saba na emoji ya   ""mtu anayetembea"". Kwa wale wanaojua, maana ilikuwa wazi - eneo (Pushkin Square, huko Moscow), wakati na wito wa kupinga hatua za serikali. Emoji hizo zilirejelea msimbo uliotumiwa kwa miaka mingi nchini Urusi kurejelea maandamano - ambayo yanajulikana sana na mamlaka, si msimbo hata kidogo, kulingana na kundi la kutetea haki za binadamu la OVD-Info. Urusi yaishambulia Ukraine:Mengi zaidi Maandamano yasiyoidhinishwa yamepigwa marufuku nchini humo tangu 2014 na ukiukaji wa sheria unaweza kusababisha hadi siku 15 kizuizini kwa kosa la kwanza. Wahalifu wanaorudia wanaweza kupokea vifungo vya jela hadi miaka mitano. Tangu wakati huo, imekuwa kawaida kwa wanaharakati kutumia misemo mbalimbali ya msimbo kupanga mtandaoni. ""Ni kama, 'Twende matembezi hadi katikati,' au, 'Hali ya hewa ni nzuri kwa matembezi,'"" Maria anasema. Hiki ndicho atakachotumia marafiki zake kuwafahamisha kuwa anapanga kuhudhuria maandamano. Kilichoanza kama njia ya kukwepa vidhibiti vya serikali kimekaribia kuwa mzaha wa ndani au vibonzo(meme), Maria anaambia BBC News. Hata hivyo, matokeo ya kutotumia lugha hii yanaweza kuwa makubwa. Alexander alihudhuria maandamano huko Moscow, baada ya kuchapisha juu yake kwenye mitandao ya kijamii. Asubuhi iliyofuata, maafisa waliovalia mavazi ya kawaida walimchukua nje ya jengo la mpenzi wake na kumpeleka kwa idara ya polisi ya eneo hilo. Alizuiliwa kwa siku kadhaa na kulazimishwa kutia sahihi hati iliyoorodhesha yale ambayo mamlaka ilisema alikuwa amefanya. Hatuwezi kuwa na uhakika kuhudhuria kwake kwenye maandamano au shughuli zake za mitandao ya kijamii zilisababisha Alexander kuwekwa kizuizini. Baadaye alikamatwa kwa mara ya pili, alipokuwa akitumia usafiri wa umma  Moscow, siku ambayo hakuwa amehudhuria maandamano. BBC News imefahamu kuhusu kuzuiliwa kwingine kwa msingi wa shughuli za mitandao ya kijamii pekee, ikiwa ni pamoja na mwanamke mmoja aliyekamatwa kwa sababu ya ujumbe wa twitter Mnamo tarehe 24 Februari, alichapisha: ""Sijatembea katikati kwa muda mrefu,"" na akanukuu ujumbe wa twitter wa  akaunti nyingine iliyo na wito wa  wazi zaidi ya mkutano. Siku tano baadaye, alikamatwa alipokuwa akipanda treni. Anaamini kuwa aligunduliwa na programu ya utambuzi wa uso inayotumika kwenye mfumo wa Moscow Metro - na katika kesi yake ya mahakama, hati iliyo na  ujumbe wake wa twitter yake iliwasilishwa, ikionyesha mamlaka ilikuwa imepiga picha ya skrini mara tu baada ya kuichapisha. Katika kisa kingine, Niki, mwanablogu, alieleza jinsi ndugu wa rafiki yake wa karibu alivyowekwa kizuizini mara mbili - mara moja kwa saa chache baada ya kuhudhuria maandamano na mara ya pili, kwa wiki nzima, kwa kushiriki maelezo na marafiki zake kwenye VK, Urusi. sawa na Facebook. Takriban watu 14,000 wamezuiliwa kote Urusi tangu mzozo huo uanze wiki mbili zilizopita, haswa kwa kuhudhuria maandamano kulingana na OVD-Info - ambayo inatoa ushauri wa kisheria. Kufikia sasa, wengi wameshikiliwa kwa masaa au siku. Sheria ilianzishwa nchini Urusi mnamo Ijumaa Machi 4, kwa lengo lililotajwa la kukabiliana na ""habari za uwongo"" kuhusu jeshi lakini inatarajiwa kutumika kukabiliana zaidi na maandamano ya kupinga vita - ikiwa ni pamoja na kifungo cha jela cha hadi miaka 15. , muda mrefu zaidi kuliko vikwazo vya awali. Kwa vijana kama vile Maria, hii ""tayari imebadilisha mambo, kwa sababu sasa ninaogopa kwenda kuandamana na pia ninaogopa kuchapisha kuhusu 'operesheni hii maalum' [uvamizi wa Urusi dhidi ya  Ukraine]"". Na kuna dalili za wazi kukamatwa kumeongezeka tangu sheria mpya ilipoanzishwa, OVD-Info inasema. Kufungiwa kwa vyombo huru vya habari, kuzuiwa kwa Facebook na vizuizi kwa Warusi kutuma kwenye TikTok kumeondoa njia muhimu za kupata habari, mratibu wa OVD-Info Leonid Drabkin anasema, na watu watajidhibiti kwa woga. ""Sasa ukienda kwenye Instagram yako, kuna machapisho kama mara 10 machache,"" anasema. Wenzake wengi wamefuta wasifu wao wa mitandao ya kijamii kabisa. Na pamoja na adhabu kali, hii tayari imeathiri idadi ya watu ""wajasiri wa kutosha kuandamana"". Majina ya baadhi ya wachangiaji yamebadilishwa ili kulinda utambulisho wao."	https://www.bbc.com/swahili/habari-60705106
entertainment	Vazi la Stormzy, lapewa tuzo ya mitindo ya Beazley.	Vazi aina ya vesti alilolivaa mwanamuziki wa miondoko ya kufokafoka kutoka Uingereza Stormzy wakati wa tamasha ya Glastonbury  mwaka uliopita, limetajwa kupata tuzo ya mitindo ya Beazley.  Stormzy alivaa vazi hilo linalokinga dhidi ya shambulio la visu, ili kuhamasisha watu kuhusu ubaguzi wa rangi. Own it ni kibao kinachopendwa na wengi	https://www.bbc.com/swahili/gnb-54601925
sports	Tetesi za soka Ulaya Ijumaa 29.10.2021: Hazard, Xavi, Dembele, Ward-Prowse, Lukaku, Sterling, Van De Beek	Manchester United itapaswa kumlipa meneja wake Ole Gunnar Solskjaer £7.5m kama itaamua kumtimua Mnorway huyo. (Sun) United huenda isimtumie meneja wa zamani wa Inter Milan Antonio Conte kama mbadala wa Solskjaer kwa sababu ya gharama kubwa za kumlipa muitalia huyo. (Star) Chelsea na Newcastle United ni miongoni mwa timu za Ligi kuu England zinazohusishwa na usajili wa mshambuliaji Eden Hazard, 30, kutoka Real Madrid mwezi Januari. (ESPN) Wamiliki wapya wa Newcastle wanammendea winga wa Watford Ismaila Sarr, 23, mmoja wa wachezaji wa mwanzo kutaka kumsajili. (Mail) Matumaini ya Newcastle ya kutaka kumsajili mshambuliaji wa  Barcelona Ousmane Dembele, 24 yameongezeka baada ya klabu hiyo ya Laliga kutakiwa kumlipa kocha wake wa zamani Ronald Koeman kiasi cha £10m kama fidia. (Express) West Ham wako kwenye mazungumzo na bilionea wa Czech Daniel Kretinsky kuhusu uuzaji wa hisa asilimia 27% za klabu hiyo. (Sky Sports) Manchester City walijaribu kumsajili mshambuliaji wa Ubelgiji Romelu Lukaku kutoka Inter Milan mwaka jana kabla ya  last year nyota huyo mwenye miaka 28 kujiunga na mahasimu wao Chelsea mwezi Agost, wakala wa mchezaji anasema. (Telegraph) Arsenal huenda ikakabiliwa na ushindani kutoka Barcelona kwenye mbio za kumsajili mshambuliaji wa Manchester City na England Raheem Sterling. (Football.London) Washika bunduki hao wanamfuatilia pia kiungo wa Borussia Monchengladbach Mswiss Denis Zakaria, 24, amnaye atakua mchezaji huru mwakani. (Sun) Meneja wa Chelsea Thomas Tuchel ameuomba uongozi wa juu wa timu hiyo kusajili mshambuliaji mwingine mwezi Januari kumpunguzia mzigo Lukaku. (Transfer Window Podcast via Express) Kiungo wa Southampton na England James Ward-Prowse anawaniwa na  Newcastle United katika uhamisho wa Januari, ingawa nyota huyo mwenye miaka 26 alisaini mkataba mpya na Saints mwaka jana. (Football Insider) Kiungo Mholanzi wa Manchester United Donny van de Beek, 24 na mlinzi wa Ivory Coast Eric Bailly, 27, wamehakikishiwa mustakabali wao kwenye klabu hiyo. (Sun) Chelsea wana uhakika mlinzi wake Mdenmark Andreas Christensen, 25, atasaini mkataba mpya wa muda mrefu kusalia Stamford Bridge. (Football Insider) Juventus imeingia kwenye mbio za kumuwania mshambuliaji mjerumani wa Red Bull Salzburg Karim Adeyemi, 19. (Calciomercato - in Italian) Tottenham wako tayari kumruhusu kiungo wa England Dele Alli, 25, kuondoka klabuni hapo mwezi Januari . (Athletic - subscription)	https://www.bbc.com/swahili/59086660
religion	Mzozo wa Israel na Palestina: Kwanini wimbi jipya la mzozo Jerusalem na Gaza halikuweza 'kuepukika'?	Wimbi jipya la ghasia limekumba Israel  na ukanda wa Gaza, huku matatizo ya jadi kati ya Wayahudi na Waarabu ambayo yameendelea kuathiri eneo hilo yakikosa utatuzi. Ni kidonda kilicho wazi katikati mwa eneo la mashariki ya kati na kwamba licha ya kwamba mzozo huo haujakuwa katika vichwa vya habari vya kimataifa  katika miaka ya hivi karibuni haimanishi kwamba ulikuwa umekwisha. Matatizo hayabadiliki, huku chuki na uchungu  ukiendelea kukumba hata kizazi kijacho. Kuzuka kwa ghasia kati ya Waisraeli na Wapalestina  kumesababisha takriban watu 230 kufariki katika eneo la Gaza na watatu nchini Israel. Kwa zaidi ya karne moja sasa , Wayahudi na Waarabu wamekuwa wakipigania kumiliki ardhi kati ya mto Jordan na bahari ya shamu. Israel imewaadhibu Wapalestina  tangu taifa hilo lilipobuniwa 1948, lakini haiwezi kujitangaza kuwa mshindi. Na iwapo mgogoro huo utaendelea hakuna aliye na hakika ni nani atakayekuwa mshindi.. Hakikisho lilipo ni kwamba kila miaka michache ijayo kutakuwa na mgogoro mbaya zaidi. Mfumo uliopo katika kipindi cha miaka 25 iliopita umehusisha vita katika uwa wa waya unaotenganisha Gaza kutoka kwa Israel. Kuzuka kwa ghasia wakati huu kumekuwa ukumbusho kwamba matukio mjini Jerusalem na maeneo matakatifu yamekuwa na uwezo wa kuchochea wengi. Utakatifu wa mji huo kwa upande wa Wakristo , Wayahudi na Waislamu sio tu swali la kidini. Maeneo matakatifu ya Waislamu na Wayahudi pia ni maeneo ya kitaifa. Kijiografia ni halisi kwamba maeneo hayo yako kandokando. Kanisa la mtakatifu  Sepulcher pia liko karibu, karibu na kizuizi cha Israel, kinachoheshimiwa na Wakristo wa Palestina. Kumekuwa na tishio la kuwafurusha Wapalestina kutoka katika makaazi yao katika wilaya ya Sheikh Jarrah. Ni eneo la Palestina nje ya ukuta wa mji wa zamani, huku ardhi `na mali zikimilikiwa na Walowezi katika mahakama za Israel. Ni eneo lenye mzozo wa umiliki wa makazi machache. Hatua hiyo inajiri baada ya miaka kadhaa ya serikali zilizopita zenye lengo la kuhakikisha kuwa Jerusalem ni ya Wayahudi. Makazi makubwa ya Wayahudi yalijengwa kwenye ardhi iliyokaliwa ili kuuzunguka mji, kwa  lengo la kukiuka sheria za kimataifa. Katika miaka ya hivi karibuni, serikali na vikundi vya walowezi vimefanya kazi kuwapatia makaazi Wayahudi wa Israeli katika maeneo ya Wapalestina karibu na Jiji la Kale kutoka nyumba moja hadi nyingine. Hizi zilitiliwa mafuta katika wiki za hivi karibuni kufuatia hatua ya Israel kuwasimamia na ukali Wapalestina wakati wa mwezi wa Ramadhan , hatua iliosababisha maji ya pilipili na vitoa machozi kurushwa ndani ya msikiti wa al-Aqsa, eneo ambalo ni takatifu zaidi miongoni mwa waumini wa dini ya Kiislamu baada ya Mecca na Medina. Hatahivyo kundi la wapiganaji wa Hamas lilichukua hatua za kuionya Israel  kuondoa vikosi vyake katika msikiti wa Al-Aqsa na wilaya ya Sheikh Jarrah na baadaye kurusha roketi mjini Jerusalem. Waziri mkuu wa Israel Benjamin Netanyahu alituma ujumbe wa twitter akisema: Mashirika ya kigaidi katika eneo la Gaza yalivuka mpaka mwekundu …Israel itajibu kwa uwezo mkubwa. Msururu mwingine wa matokeo kama hayo ungeisha vivyo hivyo. Matukio ya ghasia yatatokea mara kwa mara  iwapo mzozo huo hautatatuliwa. Mtangazaji wa BBC aliniuliza hivi majuzi , wakati ambapo mzozo huo ulikuwa ukiendelea , ni lini nitakuwa na matumaini kwamba pande hizo mbili zitaafikiana mwafaka ili kuishi kwa amani. Niliishi Jerusalem kutoka 1995 hadi 200 na nimerudi katika eneo hilo kila mara. Kupata jibu imekuwa vigumu. Katikati ya mkutano wa amani wa Oslo  miaka ya 90, kulikuwa na matumaini kwa muda mfupi , lakini ni wakaazi wa Jerusalem walio katika umri wa miaka 40  ndio walio na ufahamu jinsi amani ilivyoafikiwa. Viongozi wa pande zote mbili wamekuwa wakikabiliana kisiasa ndani ya maeneo yao , wakijaribu kulinda maslahi yao , huku tatizo kuu la kiongozi wa Palestina na Israel likiwa ni kuleta amani katika eneo hilo. Changamoto hiyo haijaangaziwa kwa undani kwa miaka kadhaa sasa. Makundi mawili yanayoheshimiwa sana katika eneo la mashariki ya kati  kwa kupigania amani , the Carnegie Endowment for International Peace na lile la  US / Middle East Project yamechapisha ripoti ya pamoja yakisema kwamba kipaumbele ni kutoa haki sawa na usalama kwa raia wa Palestina na wale wa Israel. Yanasema kwamba Marekani ni sharti kuunga mkono usawa kamili na haki ya kupiga kura kwa wale wote wanaoishi chini ya utawala wa Israel  sio kuunga mkono  mifumo tofauti isiyo na usawa wowote.	https://www.bbc.com/swahili/habari-57089279
business	Kenya yashuka kwa idadi ya mamilionea huku Tanzania ikipanda.	Inakadiriwa kuwa Mamilionea 499 kwa kiwango cha dola wamepungua nchini Kenya kutoka mwaka jana. Kwa mujibu wa  ripoti ya mwaka 2020  shirika linalofuatilia  kiwango cha utajiri binafsi wa watu (HNWI) , Wakenya sita pia walishuka kutoka kwenye kikundi cha watu matajiri sana wanaofahamika kama Ultra High Net- Super (YHBW1) wakiwa na zaidi ya shilingi bilioni 3, na hivyo kupunguza idadi yao na kufikia 42. Ripoti hiyo imeeeleza kuwa jinsi uchumi wa Kenya ulivyo waumiza watu binafsi matajiri ambao kila mmoja wao alikua na zaidi ya shilingi milioni 100. Mabadiliko haya yametokea katika mwaka ambao Kenya imepitia kipindi kigumu cha uchumi, ambacho kilisababisha kushuka kwa faida katika kampuni na hivyo watu  maelfu ya watu walipoteza ajira. Mwaka jana wakenya 2,900 waliorothseshwa na HNWI kama watu binafsi wenye kipato cha juu zaidi mwaka jana ambacho kilipungua kwa asilimia 14.6 ikilinganishwa na mwaka 2017. Zaidi ya miaka mitatu, Kenya ilikabiliwa na sintofahamu ya kisiasa  kufuatia uchaguzi wa mwaka 2017, jambo ambalo liliwafanya wawekezaji kuwekeza nchini humo. Hali mbaya ya hewa pia ambayo iliathiri kilimo- ambacho huchangia ukuaji wa pato la ndani la taifa. Kushuka kwa idadi ya mamilionea yalikua ni matokeo ya kudorora kwa uchumi, kwa mujibu wa Bw Andrew, mmoja wa watafiti wa ripoti ya utajiri binafsi. Afrika Kusini  iliongoza kwa kuwa na idadi kubwa ya matajiri binafsi  ikiwa na idadi ya watu wenye utajiri  wa kupindukia 1,033, ikifuatiwa na Misri ( 764), Nigeria (724) Morocco na Tanzania (114). Ripoti ya Knight Frank haiwataji watu binafsi, lakini ripoti nyingine za awali ziliwataja  matajiri  nchini Kenya miongoni mwaowakiwa ni Familia ya rais Uhuru Kenyatta, rais wa zamani wa Kenya Daniel arap Moi na familia ya waziri wa zamani  hayati Nicholas Biwott miongoni mwa matajiri zaidi nchini Kenya. Wafanyabiashara matajiri  waliotajwa awali ni  pamoja na Vimal Shah, Chris Kirubi na Manu Chandaria. Uchunguzi wa kiwango cha utajiri binafsi  hujumuisha mali alizonazo mtu, pesa tasilimu, marupurupu ya kibiashara  na makazi yake. Bwana Shirley anasema wakati wa uchunguzi wao waligundua kuwa kuna ongezeko la kizazi walichokiita Z, cha watu waliozaliwa baada ya 1995, ambao ni miongoni mwa watu tajiri zaidi na ambao huwafikia kutafuta uhauri wa utajiri nchini Kenya. Idadi ya watu wenye utajiri wa shilingi milioni 100 imeongezeka kwa zaidi ya mara nne kuanzia  800 mwaka 2014 hadi watu 2900 mwaka jana, kwa mujibu wa ripoti ya  Knight Frank.	https://www.bbc.com/swahili/habari-51754242
health	Zifahamu  faida 5 bora za kiafya za viazi vitamu	"Nicola Shubrook, Mtaalam wa Lishe ,anaeleza kwa nini mizizi hii yenye utamu na  yenye nyuzinyuzi nyingi, vitamini na madini, ni nzuri kwa afya yako. Viazi vitamu (Ipomoea batatas) ni mboga ya mizizi yenye wanga, yenye ladha tamu. Ngozi yake ya nje ni nyembamba na kahawia na nyama yake ina rangi angavu, mara nyingi rangi ya machungwa, lakini pia nyeupe, zambarau au njano. Unaweza kula viazi vitamu vikiwa vizima au vikimemenywa na majani ya mmea huo  pia yanaweza kuliwa. Vyote viwili vinaweza kuitwa ""viazi"", lakini viazi vitamu na viazi vyeupe vya kawaida havihusiani. Sehemu ya 80g ya viazi vitamu (vilivyochemshwa) hutoa: 67kcal / 285kj 0.9g protini 0.2g mafuta 6.3g carbohydrates 6.7g ya sukari  sugar 280mg potassium 3012 mcg of carotenes 14mg vitamini C Kiasi cha gramu 80 za viazi vitamu, au kiazi kimoja cha wastani, huhesabiwa kuwa mojawapo ya milo yako mitano kwa siku, tofauti na viazi vyeupe, ambavyo havina gramu nyingi. 1. Inaweza Kupunguza Hatari ya Saratani  Ingawa hakuna ""vyakula bora"" ambavyo vinaweza kuzuia saratani, na sababu zingine za hatari za saratani hazihusiani na lishe, kuna ushahidi kwamba lishe bora inaweza kupunguza hatari ya saratani. Matunda na mboga yana  antioxidants, misombo ambayo husaidia kulinda mwili dhidi ya uharibifu unaosababishwa na ‘virutubisho hatari"".  Uchunguzi kutoka kwa Maktaba ya Kitaifa ya Tiba unaonyesha kuwa antioxidants kwenye ngozi ya viazi vitamu, haswa viazi vitamu vya zambarau, vinaweza kusaidia kupunguza mchakato huu wa oxidation, na hivyo kupunguza hatari ya saratani. Ili kupata virutubishi vingi kutoka kwa viazi vitamu vyako, usivimenye – vioshe  tu kabla ya kupika. 2. Inaweza Kusaidia Afya ya Usagaji chakula Viazi vitamu vina nyuzinyuzi nyingi, ambazo zimeonekana kusaidia mfumo mzuri wa usagaji chakula. Hadi sasa, tafiti nyingi zimefanywa kwa wanyama, lakini inaonekana kwamba viwango vya juu vya sterols za mimea (phytosterols) vinavyopatikana kwenye viazi vitamu vinaweza kuwa na athari za kinga kwenye mfumo wa mmeng'enyo wa chakula na kuwa na manufaa katika kuzuia vidonda vya   tumbo pamoja na zile zinazosababishwa na NSAIDs (dawa zisizo za steroidal kama vile ibuprofen). 3. Inaweza Kusaidia Kudhibiti Kisukari cha Aina ya 2 Matokeo ya kuvutia yanaonyesha kuwa matumizi ya wastani ya viazi vitamu na majani ya viazi vitamu yanaweza kuboresha udhibiti wa sukari ya damu katika aina ya 2 ya kisukari. Hata hivyo, ushahidi zaidi kutoka kwa majaribio yaliyoundwa vizuri unahitajika ili kuthibitisha matokeo haya. 4. Kuboresha  afya ya macho Viazi vitamu vina kiasi kikubwa cha beta-carotene - ambayo hupa mzizi wa  nyama yake  rangi ya chungwa . Tunapokula beta-carotene, mwili wetu huigeuza kuwa vitamini A, ambayo hutumiwa kutengeneza vipokezi vya kutambua mwanga kwenye jicho. Hii ni muhimu kuona  usiku na kudumisha afya ya macho. Utafiti uliofanywa na Food & Nutrition Research uligundua kuwa viazi vitamu vya rangi ya zambarau vina kundi maalum la antioxidants inayojulikana kama anthocyanins, ambayo pia imeonekana kufaidi macho.  5. Inaweza Kusaidia Kazi ya Kinga  Utajiri  katika beta-carotene,  unaviwezesha viazi vitamu kusaidia kazi ya kinga. Hakika, vitamini A ni muhimu kwa kudumisha uadilifu wa utando wa mfumo wa kupumua na utumbo. Kwa ujumla, viazi vitamu ni nyongeza nzuri kwa lishe bora na huonekana kuwa salama kwa watu wengi, na visa vichache sana vya kuwaharibikia watu. Hata hivyo, zina misombo inayoitwa oxalates, ambayo hufunga kalsiamu na madini mengine. Kuzidisha kwa oxalates katika lishe kunaweza kusababisha mawe kwenye figo. Ikiwa tayari una mawe kwenye figo au uko katika hatari kubwa unapaswa kupunguza ulaji wako wa vyakula vilivyo na oxalates nyingi. Ikiwa una shaka au una wasiwasi kuhusu lishe na afya yako, wasiliana na daktari wako au mtaalamu wa lishe aliyesajiliwa. Kupika kunaathiri vipi thamani ya lishe ya viazi vitamu? Kupika viazi vitamu hupunguza kiwango chake cha beta-carotene, ingawa uchemshaji unaonekana kuwa na uhifadhi wa juu kuliko kuoka. Habari njema, hata hivyo, ni kwamba kupika viazi vitamu kunaonekana kuongeza kiwango chake cha vitamini C."	https://www.bbc.com/swahili/articles/cv2plrzpmv7o
entertainment	wanamuziki Maarufu kushirikiana kimziki	Muimbaji nyota wa Bongo, Diamond Platnumz amewaacha mashabiki zake na kiu baada ya mwanamziki mashuhuri wa Lingala, Koffi Olomide kudokeza kuwa amefika nchini Tanzania kushirikiana na Diamond kufanya mziki mzuri wa afrika mashariki. Miongoni mwa wasanii kutoka congo kufanya muziki na Diamond ni Fally Ipupa ,Innoss b ya levis na Mohombi. Diamond na Koffi wanatarajiwa kuimba kibao cha Papa Mobimba kwa muundo tofauti.	https://www.bbc.com/swahili/gnb-55044188
technology	WhatsApp: Jinsi ya kukwepa makundi ya Whatsapp	"Mtandao wa Whatsapp umekuwa ukisaidia kuimarisha umoja na urafiki baina ya watumiaji na hasa wanafamilia na marafiki ambao wanaishi mbali kwa kipindi kirefu.  Huwaruhusu mashangazi na wajomba  kwa mfano, kuhakikisha kila mmoja ndani ya familia anachangia mchango wa harusi, kilio, sherehe za kufungua nyumba mpya au tukio lolote jingine ambalo linawafurahisha wao.  Kwa upande mwingine Mtandao wa WhatsApp  umekuwa kiunganishi cha kuwaunganisha watu kwa ajili ya kuchangisha pesa,   hususan za kuandaa harusi miongoni mwa watu wa familia mojo, marafiki na hata kuandaa sherehe mbali mbali, kuwaunganisha watu wanaofanya kazi moja au biashara kwa lengo kufanikisha malengo yao ya kikazi.   Hatahivyo kwa  baadhi mtandao huu umekuwa kero hususani pale watumiaji wake wanapounda makundi yanayolenga maslahi yao ya binafsi na kuwaingiza watu kwenye makundi hayo bila kuwafahamisha lengo la kikundi.  Kwa baadhi, jumbe, picha , vibonzo vinavyoonesha hisia za msomaji(meme) vinavyoendelea kumwagika katika makundi ya kumbi hizi vimekuwa kero kubwa.  Wakati mwingine mtumiaji wa Whatsapp huingizwa kwenye kikundi ambacho hata hamfahamu mtu  mwingine au , hata kama wajumbe wengine huwafahamu  Lakini je unawezaje kuondoka katika kundi la Whatsapp bila kugunduliwa na watu wengine?  Hili haliwezekani. Kusema kweli hadi kufikia leo hii hakuna vyovyote unavyowerza kukweka ukumbi huu pasipo watu wengine kujua kuwa umetoka.  Ukitumia njia ya kuondoka kwenye kikundi (leave group) programu hii itatuma ujumbe kwa wajumbe wote wa kikundi cha Whatsapp ukionesha  jina lako kwamba umeondoka ukumbini. Na kama ni kikundi cha familia basi baadhi watataka uelezee kwanini umeondoka na baadhi wakijaribu kubashiri ni kwanini umeondoka ukumbini.  Wengi wangependelea kuondoka kwenye makundi ya Whatsapp bila kutambuliwa na mtu yeyote, lakini kwa bahati mbaya  WhatsApp haikutoa chaguo hilo  kwa wateja wake.   Kusema ukweli kuna watu wengi ambao wangependa kwa sababu moja au nyingine kujiondoa kwenye makundi haya ya Whatsapp  Lakini inapokuja katika suala la familia, suala hili  linakuwa gumu mno.  Kwa mfano Murielle Alapini, ambaye ni mkufunzi wa usafi kwa njia ya digitali, anaamini kuwa kikundi cha Whatsapp hakipaswi kuwa tatizo kwa mtumiaji. Una uhuru wa kuondoka ukumbini. Kama huhisi vyema kuwa katika kikundi, unaondoka, ''anadai.   Jibu ni rahisi, anasema mkazi huyu wa Kinshasa DRC : ''Wakati nilipoingizwa kwenye  kikundi cha familia, sikuwa nimeambiwa mapema. Nilijipata nipo ndani tu siku moja. Lakini sikuondoka. Nimo. Lakini bila shaka siandiki chochote. Sijibu ujumbe wowote,  lakini siwezi kuondoka  kwasababu familia ni kitu kitakatifu. ''  Na kama unataka kujiondoa ukumbini, unaweza kufanya nini?  Tusikate tamaa. Kwasababu suluhu mbadala zipo  Mbinu rahisi ya kuondoka katika kikundi cha  WhatsApp  ni kuacha kuamua kufunga au kuzima taarifa za kikundi zinazokuarifu kuwa ujumbe umetumwa.  Kwa namna hii hautakuwa ukifahamishwa kuhusu mazungumzo yanayoendelea  ndani ya kikundi cha WhatsApp.  Unaweza kuwa unafuatilia mazungumzo pale unapohisi kufanya hivyo.  Hivi ndivyo unavyozima taarifa za kikundi: nenda wenye - Mipangilio (Settings) kwenye kikundi chako cha WhatsApp. Bofya  'Notifications'. Hapo utaona chaguo la  Taarifa za Kikundi 'Group Notifications'  chini utaona kipengele kinachoonesha 'Alerts'. Bofya uzime kikundi cha WhatsApp.  Weka kikundi cha Whatsapp katika (kumbukumbu) au Archive  Chaguo la  kukiweka kikundi kwenye kitengo cha kumbukumbu na kuzuia taarifa za  kikundi linawezekana. Hivi ndivyo unavyotakiwa kufanya : unafungua WhatsApp, nenda kwa jina la kikundi, bofya kwa muda mrefu na usogeze upande wa kushoto, ambapo utaweza kuona chaguo la  kumbukumbu '' Archive ''. Unabonyeza tu na hilo linafanyika.  Subiri katikati ya usiku wa tarehe 31 Disemba. Kulingana na  Mounass, ambaye hakupenda jina lake litajwe, kitu bora zaidi ni kusubiri hadi tarehe Disemba 31 wakati kikundi cha Whatsapp kinapokuwa na ujumbe mwingi, video na vibonzo  vya kila aina.  Hapo unaweza kutoweka kwa urahisi  na kufanikiwa kujiondoa ukumbini huku ukiomba sana ujumbe maarufu unaoonesha (kwa jina lako) umeondoka( left)  kwenye kikundi "" hautaonekana miongoni mwa mamia ya ujumbe wa kutakiana heri ya mwaka mpya .  Pia una chaguo la kuanzisha mjadala katika kikundi , utakaomkera kila mtu hadi  uondolewe nje ya ukumbi wa Whatsapp.  Mbinu hii  ilipendekezwa na mtumiaji wa Whatsapp kwa jina Raissa. Na inaonekana ilifaa sana familia hii ya Benin.  ""Kuna mmoja wa madada zetu ambaye alitoa maoni yasiyofaa kumhusu dada yetu mwingine. Malumbano yalianza, wakaanza kuitana majina. Hatimaye kikundi kilivunjwa mara moja. Familia nyingine mmoja wao alianzisha kikundi. Lakini hakuna hata mmoja aliyeandika chochote ndani yake "" alisema Bi Claudine mmoja wa wajumbe wa kikundi hicho.  Mtandao huo wa ujumbe ulianzishwa na Facebook mwaka  2014 na kwa sasa una watumiaji bilioni mbili kote duniani.  Ripoti ya taasisi ya The Quartz Africa ya mwaka  2018 tayari ilionesha kuwa usajili wa watu katika mtandao huo ulikuwa ukiongezeka kwa kazi barani Afrika.  Kenya inaongoza katika orodha ya watumiaji wa mtandao wa  WhatsApp kwa usajili wa  (97%), huku Afrika Kusini wakisajili kwa  (96%)  na  Nigeria (95%) zikichukua nafasi ya pili na ya tatu kulingana na ripoti ya  GlobalWebIndex, ya mwaka 2020."	https://www.bbc.com/swahili/habari-58516287
business	Fahamu sababu ya kakao ya Tanzania kutotumika nyumbani	"'Cocoa ni pesa kwangu, nikivuna napeleka kuuza, sijawahi kula chokoleti katika maisha yangu na kwanza hakuna hapa, tumezoea tangu enzi za mababu tunauza tu cocoa,' Simon ni mkulima kakao kutoka wilayani Kyela, mkoani Mbeya, nchini Tanzania. Mfumo wa kupeleka malighafi nje ya nchi bado uko vilevile tangu zao hili lianze wakati wa ukoloni. Wakulima hapa wanasema mashamba yao ya kakao wamerithi kutoka kwa babu zao. Utaratibu wa vyama vya ushirika uliowekwa na serikali bado unatumika. ""Mkulima anakuja kuacha mzigo wake siku ya Alhamisi tunampa risiti tukisubiri siku ya mnada Jumatatu… Hakuna kiwanda cha kakao hapa, wateja wanakuja kununua na kusafirisha na hivyo ndivyo tumekuwa tunafanya biashara hii miaka yote. Tunatamani bidhaa yetu ya kakao iwe na nembo ya kyela badala ya kuuza malighafi kama tunavyouza lakini tunasubiri serikali ichukue hatua, mratibu wa chama cha ushirika wilayani Kyela aliiambia BBC. Ni kawaida kukuta mazao ya biashara kuwa na mashamba makubwa lakini hali ni tofauti kwa zao hili la cocoa ambalo linahesabika kuwa zao la kibiashara kwa miongo kadhaa. Miti ya cocoa yaani kakao ipo pembezoni mwa nyumba, karibu kila nyumba wilayani Kyela ina miti ya kakao. Kwa mfano kahawa huwa inalimwa pembezoni mwa nyumba pia lakini kuna mashamba maalum kwa ajili ya kilimo hicho. Kakao imeanza kulimwa nchini Tanzania mnamo miaka ya 1950, katika mikoa ya Morogoro, Tanga na Mbeya. Kilimo hiki kikiwa kinachangia pato la uchumi wa kilimo nchini humo. Tanzania ikiwa inategemea kilimo katika uchumi wake, sekta hii inatoa ajira kwa tatu ya nne ya idadi ya watu wa taifa hilo. Kwa mujibu wa utafiti wa Repoa, asilimia 80 ya kilimo cha kakao kinafanyika wilaya moja tu ya Kyela, mkoani Mbeya. Na kuifanya Tanzania kuwa miongoni mwa mataifa ambayo yanazalisha kakao nzuri ya kipekee duniani na ikiwa ya asili na hivyo kuvutia soko kubwa la chokoleti duniani. Ally Jumbe ni mbunge wa Kyela anasema; ""Sisi cocoa hailimwi mashambani, ni zao ambalo lipo kwenye nyumba zetu na sio kwenye mashamba ya porini. Kila mtu katika nyumba hapa kuna miti ya cocoa, ni zao ambalo linatupa uchumi tunaoutegemea sana  hapa, ndio maana tunaiita dhahabu ya kijani. Zao letu ni la zamani na lilianza zamani sana, lakini katika uzalishaji bado huwezi kutulinganisha na Ivory Coast, Ghana, Brazil kwa sababu wao wana cocoa nyingi na sisi tunayo kidogo lakini tuna kitu kimoja kikubwa katika cocoa yetu,  ni kuwa cocoa yetu ni kipekee ya asili yaani organic ambayo haitumii dawa kuikuza"",bwana Jumbe amefafanua. Anasema wanunuzi wengi wanaokuja kununua kakao hapo huwa wanasema wananunua ili kuzibulia cocoa nyingine. Aidha amesema ubora wa kakao ya Kyela ndio imepelekea zao hilo kuwa katika soko la dunia. Ally Jumbe anasema kwa kiwango kidogo kilichopo, si rahisi kwa muwekezaji kuja kuwekeza kwa kuweka kiwanda ndio maana mpaka sasa hakuna kiwanda, wala uendelezaji wa mashamba, kwa kuwa mashamba yanamilikiwa na wananchi katika nyumba zao. ""Ila kuna matumaini kuwa siku zijazo tutaweza kuanza hata hatua za awali za uzalishaji. Mimi ndoto yangu ni kuongeza thamani katika cocoa ya kyela, si kwenye chakula peke yake bali kwenye pombe pia. Cocoa nyingi ni ya kurithi ndio maana walimaji ni wachache ingawa serikali ina mpango endelevu kwa vijana kupewa miche ya kakao hivyo miaka michache ijayo hali itakuwa tofauti. Na mpango huo utaweza kusaidia kuanza kufanya uzalishaji mkubwa na hivyo kiwanda kinaweza kutengenezwa,""Jumbe ameeleza. Wakulima wengi ambao BBC ilizungumza nao walikuwa wanafurahia kupata pesa za kila wakati kutoka kwa zao hilo la cocoa, pesa ambazo zinawasaidia kununua bidhaa ndogondogo katika eneo hilo. ""Huwezi kufa na njaa Kyela, ukimiliki shamba la kakao ni ela"" mkulima Shaban Namlike ambaye ni mwalimu pia. Anasema yeye aliweza kusoma shule binafsi kwasababu ya kakao na alivyopata ajira tu ilimbidi aanzishe mradi wa kakao maana anajua thamani yake. Wakati Jenoramu Kayeka , yeye anasema yeye ana hekari nne za zao la Cocoa. Anasema ukiachilia kuwa kila mtu analima kakao  kyela ila hawajui cocoa inatumika kwa ajili gani, yeye anaweza kusoma akaelewa ila anaweza kuwa mmoja kati ya wakulima 200. Bwana Kanyika anasema Kilimo cha kakao ni kizuri lakini kina matatizo yake, Kwa miaka minne mapaka saba kunakuwa na uzalishaji mkubwa lakini kadri miaka inavyokwenda athari tunaanza kuziona na mabwana shamba bado hawapo karibu na sisi. Hakuna mweye miche ya kakao ambayo ina miaka 12 bila uzalishaji kushuka. Anasema , mkulima tegemeo lake kubwa ni cocoa na mara nyingine ubora unapungua kwasababu wengi wanalima ili wapate ela kwa haraka na kupata pesa ya kutumia nyumbani. Hivyo soko linashuka kwasababu ya kukosa ufuatiliaji. Wazee wana ujuzi mkubwa zaidi kuliko vijana. Jones Mrusha ambaye ni mkulima na mfanyabiashara wa kakao anasema kikubwa kinachohitajika ni maandalizi na uelewa wa muda wa kuvuna na kuuza. Wengi wanauza kwasababu wanahitaji pesa hivyo muhimu kupata mafunzo kwa kuangalia ni wakati gani wanapaswa kufanya hivyo, yeye akiwa mfanyabiashara huwa anawashirikisha wakulima katika mafunzo ya kujua wakati gani haswa wa kuvuna. ""Zao letu kimataifa lina soko kubwa , zaidi ya asilimia hamsini inauzwa nje ya nchi. Hii inaweza kuwa hatari maana soko la kimataifa likiyumba kwetu katika kusafirisha basi uchumi wa Kyela utashuka. Ukilinganisha na kakao yetu na mataifa mengine, ubora wake ni mzuri ingawa mauzo ya mnada yanapoteza ufuatiliaji wa zao hilo kutoka shambani mpaka kwa mlaji. Na ili kupata cheti kuwa tuna zao organic ni lazima kuzingatia utarabu wa kimataifa. Kwa uzuri katika eneo la kyela na tukuyu wanatumia samadi ambayo ni ya asili na hawatumii dawa sana,"" Mrusha ameeleza. Unaweza kukuta dawa imetumika mara moja katika miaka 10 kama uvamizi wa wadudu umetokea na kuna miti ambayo ina miaka mingi katika nyumba za watu mbalimbali, ndio maana wanasema wamerithi."	https://www.bbc.com/swahili/60515868
entertainment	Beth apata umaarufu kwa kutumia vipodozi kujichora	Tembelea tovuti ya BBC umtazame mwanamke anaetumia vipodozi kujifananisha na watu mashuhuri kama vile tiger king ,Donald trump na wengineo. Msanii huyo wa tasnia ya upambaji Beth Gallagher  mwenye umri wa miaka 25 amejizolea umaarufu mkubwa mitandaoni.	https://www.bbc.com/swahili/gnb-52879225
health	Hadithi kuhusu upara: Je wanasayansi wanasemaje?	"Watu wengi duniani wanasumbuliwa na upara duniani, na tatizo hili limekuwa likifanyiwa utafiti na wanasayansi ili kulitatua kwa karne  nyingi. Takriban miaka 200 iliyopita, Mwanasayansi Mgiriki, Hippocrates ,anayefahamika kama baba wa  tiba ya kisasa, kwanza alitenganisha utafiti wake wa kisayansi na imani za kidini. Je ni vipi nywele zake zitamea nyakati zile? Kutoka wakati huo tafiti nyingi zimekuwa zikifanyika . wanasayansi wakitafuta ni vipi nywele zinaweza tena kumea kwenye kichwa cha mtu aliyepoteza nywele. Kutokana na matokeo ya tafiti hizi tunaweza vyema kuelewa siri nyuma ya nywele zetu leo. Tuna uwezo pia wa kuelewa kwa urahisi zaidi sababu zinazosababisha upara, kuanzia athari za urithi  hadi atahari za mazingira. Hatahivyo kuna dhana potofu miongoni mwa watu kwamba hizi ndio sababu za kupoteza nywele. ""Kuwa na upara sio kitu kibaya,"" anasema  Carolyn Goh, daktari wa Ngozi katika Chuo kikuu cha California, Los Angeles (UCLA)  ambaye amebobea katika elimu ya kupotea kwa nywele na matatizo ya nywele. Dkt. Goh anasema bado kuna dhana potofu  kuhusu upara. Kulingana na maelezo aliyoyapata, ngoja sasa tuelewe  dhana  potofu tatu kuhusu upara. Unawasikia marafiki na watu wa familia wakisema, mara nyingi upara mtu huupata kutoka kwa mtu katika familia yake. Lkaini ukweli halisi ni zaidi ya hilo . Katika jarida la  PLOS Genetics  lililochapishwa mwaka 2017 nchini Uingereza, kikundi cha watafiti Waingereza kilisema kwamba kilifanyia utafiti kuhusu upara wa kurithi wanaume 52,000. Utafiti huo pia ulibaini kuwa walau wanaume 78 walikuwa na matatizo ya urithi ya kupoteza nywele. Kundi hili la watafiti lilisema kuwa asilimia 40 ya vipara husababishwa na kasoro katika  Kromosomu X –(Kromosomu inayohusika na jinsia) Inamaanisha kuwa huku jeni moja inaridhiwa kutoka kwa mama,  nyingine zinaweza kuwa katika jeni zote. Huku ni ukweli kwamba jeni  hizo imara huridhishwa  kutoka kwa mama na familia yake, Goh anasema kwamba jeni moja tu haisababishi upara. Inasemekana kwamba upara husababishwa na jeni  zaidi ya moja. Jeni ambazo husababisha upara  hutoka pande zote mbili , upande wa baba na upande wa mama. Lakini upara haumo kwa wanaume na wanawake. Tunahitaji  kujua ni kwanini upoteaji nywele sio sawa kwa wanaume na wanawake. Tunahitaji kujua ni nini hasa wanachosema wanasayansi kuhusu upoteaji wa nywele  unaofahamika kwa lugha ya kisayansi kama  'Androgenetic Alopecia'  ambao ni wa urithi which is hereditary alopecia. Kulingana na Goh, Jeni ambazo husababisha aina hii ya  upoteaji wa nywele hufahamika kwa kuwa inaathiriwa na homoni za kiume - testosterone. Hutokea kwa wanaume na pia kwa wanawake. Lakini kuna mabadiliko ndani yake. Upara sio wa kawaida miongoni mwa wanawake. Lakini pia wanawake hupoteza nywele kwenye kichwa chao. Wanawake hawana homoni nyingi za testosteroni kama wanaume. Ili kuwa na uwiano wa hili  uwiano wa hili , Goh alisema kuna kiwango cha juu cha  homoni za estrogen.  Je unaoga mara ngapi kwa wiki? Kila siku, a mara tatu kwa wiki? Je unavaa kofia kila mara ? Haya ni maswali mhudumu wako wa saluni atakuuliza . Hii ndio maana nywele zako zinang’oka. Lakini  hakuna moja ya  mambo haya inaweza kusababisha kupotea kwa nywele zako. Goh anasema hakuna ushahidi kwamba kofia husababisha mtu kupoteza nywele zake. Kichwa ni shehemu yenye mafuta zaidi ya mwili wetu. Hatahivyo, hii sio sehemu inayoweza kuathiriwa zaidi. Ukilinganishwa na sehemu nyingine za mwili, baadhi ya aina za mizio hutokea katika vichwa vyetu, anasema mtaalamu. Kwa sasa kuna suluhu tatu za tiba mbadala zilizothibitishwa za kuzuia upara. Lakini hakuna hata moja inayoweza kukupa hakikisho la kupona asilimia 100. Upoteaji wa nywele unatokana na sababu ngumu za kikemikali na kibaiolojia. Hatahivyo, juhudi za kuzuia au kutibu tatizo hili zinaweza kupunguza upoteaji wa nywele. Husaidia kukuza tena nywele zilizopotea. Minoxidil  huuzwa kama mafuta ya majimaji na unaweza kuipaka moja kwa moja kichwani. Tafiti chache ndogo zimeripoti ukuaji wa nywele mpya baada ya kutumia dozi ndogo ya  maji au vidonge vya  minoxidil . Finasteride.. Ni dawa ambayo inaweza kumezwa. Ilikuwa ikitumiwa asilia kama dawa ya kupanua tezi dume, na sasa inatumiwa kuzuia upoteaji wa nywele . Upandikizaji.. Wakati wa upandikizaji…nywele huchukuliwa kutoka mahali ambapo nywele inakua na kuwekwa mahali ambapo hakuna nywele. Aina nyingi za upasuaji wa  upandikizaji zimekuwa zikifanyika katika miaka ya hivi karibuni. Lakini Dk. Goh anasema kwamba kulikuwa na  dhana nyingi potofu kuhusu upandikizaji wa nywele miaka iliyopita. Lakini alifichua kuwa upandikizaji unatoa matokeo mazuri katika nyakati za  hivi karibuni."	https://www.bbc.com/swahili/articles/cql51zwn087o
politics	Matokeo ya uchaguzi Kenya 2022:Fahamu hatua kuanzia upigaji kura hadi kutangazwa kwa matokeo na tume ya IEBC	Baada  ya mchakato mzima wa upigaji kura ambao ulianza rasmi saa kumi mbili alfajiri  siku  tarehe 9 Jumanne ,vituo vilifungwa mwendo wa  saa kumi na moja  jioni na zoezi la kuhesabu kura likaanza katika vituo hivyo. Kinachofuata ni matokeo hayo kuwekwa katika fomu zifaazo   za 34A  na 34B na kisha matokeo ya urais kuwasilishwa na msimamizi wa kituo  hadi katika kituo cha kujumlisha kura cha eneo bunge . Katika kituo hicho, hesabu na matangazo ya matokeo ya viti vya wawakilishi wa wadi na mbunge hufanywa kisha matokeo ya kura za urais,ugavana,useneta na mbunge wa wanawake hujumlishwa . Baada ya  hapo,afisa msimazi wa uchaguzi katika kituo cha kujumlisha kura huwasilisha kura za urais kwa mwenyekiti wa Tume ya Uchaguzi  ili kuthibitishwa ,kuhakikiwa na  matokeo ya mwisho kutangazwa. Jumla ya hesabu  za kura za  ugavana,useneta na mwakilishi wa  akina mama huwasilishwa katika kituo cha kaunti cha kujumlisha kura ili  matokeo kuhakikiwa ,kuthibitishwa na kutangazwa. Mwenyekiti wa  Tume huru ya uchaguzi na mipaka Wafula Chebukati ana muda wa kipindi cha siku saba kutangaza matokeo ya urais .Hata hivyo anaweza kuyatangza mapema kabla ya kukamilika kwa muda huo .Mshindi wa kura ya urais  atatambuika endapo- Endapo hakuna atakayeshinda kura kuafikiwa vigezo hivyo,basi italazimu Tume ya uchaguzi kuandaa duru ya pili ya kura katika kipindi cha siku 30 kutokea siku ya matokeo hayokutangazwa . Iwapo kuna mgombeaji wa urais ambaye hataridhishwa na matokeo hayo atakuwa na siku saba kuwasilisha rufaa kwa mahakama ya juu zaidi ambayo nayo itakuwa na siku14  kutoa uamuzi kuhusu ombi lake . Pia unaweza pia kusoma MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga WAGOMBEAJI:Wafahamu wagombea 4 wanaowania urais nchini Kenya	https://www.bbc.com/swahili/habari-62492171
politics	Muhoozi Kainerugaba - Jenerali mashuhuri wa Uganda mwenye 'uchu' wa madaraka	Akiwa amefunzwa katika vyuo vya kijeshi vya hadhi duniani kote, mtoto wa Rais wa Uganda Yoweri Museveni amegeuka kuwa jenerali wa jeshi ambaye amepata sifa mbaya kwa ujumbe wake wa kisiasa katika mtandao wa Twitter ambazo zimepelekea siasa za ndani na za kikanda kuingia doa. Jenerali Muhoozi Kainerugaba alijigamba kwamba jeshi lake linaweza kuuteka mji mkuu wa Kenya, Nairobi, chini ya wiki mbili, na kuwaonya wapinzani wa Misri kwamba Uganda itaingia katika vita vyovyote upande wa taifa la Afrika Kaskazini, huku kwa upande wa ndani akionyesha nia ya kumrithi baba yake mwenye umri wa miaka 78. Amekaidi agizo la kuacha kuweka ujumbe wenye utata kwenye Twitter kwa kuandika: ‘’Mimi ni mtu mzima na HAKUNA MTU atanipiga marufuku kwa chochote!’’ Mwandishi wa habari mpelelezi wa Uganda Solomon Serwanjja alisema ujumbe huo wa Twitter ulionyesha kwamba Jenerali Kainerugaba - ambaye kwa kawaida hujulikana kama Muhoozi, maana yake ni ‘’mlipiza kisasi’’ - ni afisa wa kijeshi anayehudumu na malengo ya kisiasa. ‘’Anataka kuwathibitishia wafuasi wake kwamba anaweza kujitegemea na kufanya maamuzi peke yake. Hata hivyo, anabaki kuwa mtoto wa kiume anayepaswa kuzingatia maagizo ya baba yake,’’ alisema. Akiwa madarakani tangu 1986, Bw Museveni amekuwa akishukiwa kwa muda mrefu kumuandaa jenerali huyo mwenye umri wa miaka 48 kumrithi ili kukita kile ambacho wakosoaji wanakiita utawala wa kifalme nchini Uganda. ‘’Familia hiyo inadhibiti Uganda. Mama yake yuko kwenye baraza la mawaziri, na yeye ndiye mtoto wa mfalme, akisubiri kumrithi baba yake,’’ alisema Peter Kagwanja wa Taasisi ya Sera ya Afrika yenye makao yake makuu nchini Kenya. Kama Rais wa zamani wa Marekani Donald Trump alivyofanya, jenerali huyo anatumia Twitter kuongeza wasifu wake. ‘’Prof Kagwanja anamchukulia kama ‘’mchochezi’’ ambaye anatuma ujumbe kwenye Twitter ili kuweza kufikia viongozi wa Afrika, na kuendeleza malengo ya kisiasa ya Uganda: ‘’Muhoozi anachokoza, kisha baba yake anapanga aende kuomba msamaha, na kwa njia hii anaingizwa kwenye miduara ya viongozi.’’ Mkakati huu ulionekana wakati Jenerali Kainerugaba alipoikashifu serikali ya Ethiopia alipojitokeza kuunga mkono sana Misri wakati ambapo iko kwenye mzozo mkali na Ethiopia kuhusu bwawa kubwa linalojengwa kwenye mkondo wa Mto Nile. Baadaye alisifu ari ya ‘’kupata ushindi’’ ya vikosi vya Tigray vilivyohusika katika vita vya kikatili na wanajeshi wa shirikisho la Ethiopia, na kusema kwamba ‘’wale waliobaka dada zetu wa Tigray na kuua ndugu zetu lazima waadhibiwe!’’ Badala ya kumgeuza kuwa mtu wa nje nchini Ethiopia, ujumbe huo wa Twitter ulimfungulia njia ya kuzuru nchi hiyo kukutana na Waziri Mkuu Abiy Ahmed na maafisa wakuu wa kijeshi mapema mwaka huu. Ilipelekea jenerali huyo kubadilisha wimbo wake, na kuanza kumsifu Bw Abiy - ambaye, akiwa na umri wa miaka 46, ni mdogo kwake - kama ‘’ndugu yangu’’, na kusema kwamba ‘’tunaamini katika suluhu za Afrika kwa matatizo ya Afrika’’, akielezea mtazamo sawa na ule wa kiongozi wa Ethiopia kusisitiza sifa zake kama mwana-Afrika. Jenerali Kainerugaba anapenda kutumia maneno ya kifamilia, akifichua katika mchakato huo jinsi anavyowaona viongozi mbalimbali wa Afrika na uhusiano wake nao ukoje. Anamtaja Rais wa Rwanda Paul Kagame kama ‘’mjomba wangu’’, na amemtembelea katika shamba lake. Mzozo uliposababisha kufungwa kwa mpaka wa Rwanda na Uganda, alijaribu kurekebisha uhusiano kwa kupanga mkutano kati ya babake na ‘’mjomba’’. Ilipofika Kenya, Jenerali Kainerugaba aliweka ujumbe kwenye Twitter kwamba alizungumza na Rais wa zamani Uhuru Kenyatta baada ya kujiuzulu baada ya kumalizika kwa mihula yake miwili mwezi Agosti: ‘’Tatizo langu pekee na kaka yangu mpendwa ni kwamba hakusimama kwa ajili ya muhula wa tatu. Tungeshinda kirahisi!’’ Hili lilizua taharuki miongoni mwa Wakenya kwenye Twitter, ambao walimshutumu jenerali huyo kwa kujaribu kuhujumu demokrasia yao. Prof Kagwanja alisema hatua ya jenerali huyo kuingilia kati ilikuja kinyume na hali ya uhusiano mbaya huku rais wa Uganda akipinga Bw Kenyatta kumuunga mkono mwanasiasa mkongwe wa upinzani Raila Odinga katika kampeni za uchaguzi, akimwona kama ‘’mradi wa ubeberu’’ wa mataifa ya Magharibi. Bw Museveni alimpendelea William Ruto, ambaye alishinda urais baada ya mchuano mkali. Nia ya ujumbe huo wa Twitter ilikuwa kumfurahisha Kenyatta ili asimpoteze kwa sababu bado ni muhimu katika siasa za Kenya,’’ Prof Kagwanja alisema. ‘’Baba na mwana walikuwa wakifanya kazi pamoja. Muhoozi anajifanya kuwa kinyume na baba yake, kuwa mtu wa machafuko - hiyo inamfanya baba yake aonekane mzuri.’’ Jenerali Kainerugaba pia alitoa ujumbe wa kichochezi zaidi kwa wafuasi wake zaidi ya 600,000, akisema kwamba haitatuchukua sisi, jeshi langu na mimi, wiki 2 kuuteka [mji mkuu wa Kenya] Nairobi’’. Prof Kagwanja alisema ujumbe huo uliibua kumbukumbu za madai ya dikteta wa wakati huo wa Uganda Idi Amin katika miaka ya 1970 kwamba sehemu kubwa ya Kenya ni ya Uganda, na ilikuwa ukumbusho wa haja ya kutatua mzozo wa muda mrefu kati ya Uganda na Kenya kuhusu kisiwa cha Migingo. Alipokabiliwa na upinzani kutoka kwa Wakenya ambao walimkanyaga kwa matamshi yake ‘’ya kizembe’’, kamanda huyo wa jeshi aliwataka ‘’watulie’’: ‘’Sitawahi kulipiga jeshi la Kenya kwa sababu baba yangu aliniambia nisijaribu kamwe!’’ Serikali ya Kenya haikuzungumza hadharani, lakini huku mabishano hayo yakiendelea kushika kasi, Bw Museveni alilazimika kumpigia simu Bw Ruto ili kumuomba msamaha kwa “kosa” la mwanawe. Hili lilifungua njia kwa Bw Ruto kuhudhuria sherehe za kuadhimisha miaka 60 ya uhuru wa Uganda, na kwa Jenerali Kainerugaba kutoa ‘’uungwaji mkono usio na kikomo na kamili katika kutatua matatizo ya zamani’’. Huku jeshi la Uganda pia likielezea wasiwasi wao kuhusu ‘’jenerali wao wa kutwiti’’, Bw Museveni aliamua kuwaweka sawa kwa kumfukuza kama kamanda wa vikosi vya nchi kavu. ‘’Majenerali wakuu walizungumzia suala la nidhamu, ambalo ni la msingi katika jeshi, na Bw Museveni hakuwa na chaguo,’’ Bw Serwanjja alisema. ‘’Kama angekuwa mtu mwingine, wangefikishwa mahakamani.’’ Lakini Bw Museveni pia alichukua fursa hiyo kumpandisha cheo mwanawe hadi afisa wa ngazi ya juu - jenerali wa nyota nne - huku akimuweka kama mshauri wake. Baada ya kuhitimu kutoka chuo kikuu cha kijeshi cha Sandhurst nchini Uingereza, Jenerali Kainerugaba alianza kupanda cheo katika jeshi la Uganda, ambalo alijiunga rasmi mwaka wa 1999. Akiwa ameoa na watoto wanne, anafanya mengi ya imani yake ya Kikristo na maadili ya familia kwenye Twitter. Alichukua jukumu muhimu katika uundaji wa Kamandi ya Kikosi Maalum (SFC), kitengo kinachohusika na usalama wa baba yake. Pia kimeshutumiwa kwa ukiukaji mkubwa wa haki za binadamu - ikiwa ni pamoja na kuwaweka kizuizini na kuwatesa wanaharakati wa upinzani. ‘’Muhoozi alipanda cheo na kuwaongoza walinzi wa babake mwaka 2008, wadhifa alioshikilia hadi 2017. Alirejea kwenye kitengo hicho wakati wa msimu wa uchaguzi wa 2020 wenye ghasia,’’ aliandika mwandishi wa habari wa Uganda Musinguzi Blanshe katika The Africa Report. Bw Serwanjja alisema baada ya kutimuliwa kama kamanda wa vikosi vya nchi kavu, haijafahamika ni kiasi gani jenerali huyo sasa ana ushawishi katika jeshi. Jambo lililo wazi ni kwamba Bw Museveni amekatiza matumaini yoyote aliyokuwa nayo mwanawe ya kumrithi katika uchaguzi wa 2026 baada ya wenzake wa zamani - akiwemo makamu wa rais na waziri wa mambo ya ndani - kuanzisha kampeni ya kumtaka agombee tena wadhifa huo. Hili lilikuwa pigo kubwa kwa makundi mengi ambayo yalikuwa yameibuka kwenye Twitter - chini ya lebo za hashtags kama vile #MKArmy na #MK26 - kutafuta uungwaji mkono kwa jenerali huyo kuchukua nafasi kutoka kwa baba yake. ‘’Wale wote wanaotaka nisimame mwaka wa 2026, wale wote ambao hawapendi,’’ alisema kwenye Twitter mnamo Mei. Hili liliungwa mkono na kampeni ya mashinani iliyoshuhudia sherehe za kuadhimisha miaka 48 ya kuzaliwa kwa jenerali huyo mwezi Aprili, na uungaji mkono wake kwa mipango mbalimbali katika kile kilichoonekana kama nia ya kukuza sifa zake, hasa miongoni mwa vijana. ‘’Muhoozi ana jeshi kubwa la vijana. Wafuasi wake wanajaribu kutafuta uungwaji mkono na vijana,’’ Bw Serwanjja alisema. Hili linaonekana kuwa muhimu kukabiliana na kukua kwa umaarufu wa viongozi vijana wa upinzani kama mwanasiasa aliyegeuka kuwa mwanamuziki Bobi Wine ambaye jenerali anajaribu kumdharau kwa kumtaja kwa Kiswahili kama ‘’Kabobi’’, kumaanisha ‘’Bobi mdogo’’. Bw Serwanjja anahisi kuwa jenerali huyo ‘’anatamaa ya kupitiliza’’ kwa matumaini yake ya kupigiwa kura 2026: ‘’Rais Museveni hataacha lolote, ikiwa ni pamoja na kujitolea mhanga kwa chake mwenyewe, ili kusalia madarakani.’’ Na ikiwa Bw Museveni atathibitisha kwamba atawania urais, mwanawe - anayejulikana kama Kiongozi Mkuu wa Vizazi kwa baadhi ya wafuasi wake kwenye Twitter - anakaribia kuhakikisha kumfanyia kampeni.	https://www.bbc.com/swahili/articles/c10m97yy5n3o
technology	Mtindo wa boti au mashua kupewa majina ya kike umekuwa maarufu duniani	Nchini Kenya, huko Kisumu, wavuvi wengi hutumia majina ya kike wakiamini kwamba, mwanamke huwa mwenye bahati zaidi kuliko mwanaume	https://www.bbc.com/swahili/61704210
religion	Ziara ya Papa Afrika: Je, Afrika ndio inayotoa matumani ya kanisa katoliki?	"Papa Francis anaanza ziara yake ya mataifa matatu ya Afrika hii leo. Hii ni ziara yake ya nne barani Afrika toka achukue hatamu za uongozi wa Kanisa Katoliki Duniani mwaka 2013, ukilinganisha na mtangulizi wake Papa Benedict XVI, ambaye alizuru Afrika mara mbili tu katika uongozi wake wa miaka nane. Umuhimu wa Afrika kwa Kanisa Katoliki unaweza kuelezwa kwa maneno machache - ukuaji wa wafuasi. Utafiti unaonyesha kuwa Afrika ina ongezeko kubwa la idadi ya wafuasi wa kanisa Katoliki duniani, huku magharibi mwa Ulaya ambako kuna wakati kuliwahi kutambuliwa kama moyo wa ukristo lakini sasa hivi eneo hilo limekuwa sehemu ambayo haijihusishi na ukristo. Na wengi ambao wanajitambulisha kama wakristu magharibi mwa Ulaya huwa hawaendi kanisani mara   kwa mara . Na kufanya ukristo kuonekana kuwa unakuwa zaidi barani Afrika. Utafiti huo uliofanywa na 'Pew Research Center ' umeatabiri kuwa ifikapo  mwaka 2060 , wakristo wanne kati ya kumi watakuwa wametoka Afrika kusini mwa jangwa la sahara . Utafiti huo ambao umechapishwa na kituo cha utafiti nchini Marekani  umeonyesha kuwa kuwa katika kipindi cha kati ya mwaka 1980 na 2012 idadi ya wakatoliki imeongezeka kwa asilimia 57 kwa bilioni 1.2 huku ukuaji barani ulaya ni aslimia 6 ukilinganisha na Afrika ni asilimia 283. ""Nadhani kanisa katoliki hatma yake kwa siku za mbeleni ni Afrika"", alisema mtafiti  Nicolette Manglos-Weber ambaye ni Profesa msaidizi wa dini na jamii katika chuo kikuu cha Boston. Kanisa katoliki linakuwa kwa kasi barani Afrika kwa sababu ongezeko  la waumini pia linaongezeka kwa kasi tofauti na mabara mengine. Hata hivyo kuna sababu nyingine ambazo zinafanya kanisa katoliki likue kwa kasi na  miongoni mwa sababu hizo ni huduma za kijamii ambazo zinatolewa na kanisa hilo kwa kiwango kikubwa. ""Kanisa katoliki linatoa huduma ya hospiali, shule na huduma nyingine kwa jamii. Vitu ambavyo serikali za Afrika zimekuwa zikikabiliana na changamoto kuzitoa kwa wingi...Jukumu la kanisa kutoa huduma hizo imelifanya kuwa tofauti na makanisa mengine ya kiprotestanti au jumuiya za  kiislamu,"" Ms Manglos-Weber adds. Papa Francis a meweza  kuongeza wawakilishi wa Afrika katika nafasi za juu za kanisa hilo. Ingawa makadinari wengi bado wametoka Ulaya na kusini mwa Amerika, Papa amechagua makadinari 10 kutoka Afrika  tofauti na  sita ambao walichaguliwa na mtangulizi wake. Papa Francis anazielezea kuwa nchi za Afrika, Asia na  Amerika ya kusini kuwa ni eneo la kipato kidogo na cha kati. Papa huyo amejipatia sifa kuwa ni kiongozi wa askini wanyonge na ametoa kipaumbele kwa mabadiliko ya tabia nchi na kutokuwa na usawa Afrika. Papa tayari amewahi kutembelea nchi tano za Afrika-,Kenya, Uganda, Afrika ya kati, Misri na Morocco na katika ziara yae atatembelea Msumbiji na nchi za visiwani za  Madagascar na Mauritius. Mtangulizi wake alitembelea nchi tatu tu za Afrika. ""Baba huyu mtakatifu alitaka hoteli za bei na kukataa hoteli ya kifahari ambayo alichagulia akiwa Vatcan na kuulizia hoteli ya bei rahisi kwa wasaidizi wake, kiongozi wa kanisa nchini Msumbiji alinukuliwa akiviambia vyombo vya habari. Katika ziara yake nchini Kenya mwaka 2015 alitembelea Kenya na kutembelea kwenye nyumba duni za Kangemi zilizopo Nairobi na kuzungumzia kuhusu ukoloni mambo leo. Aliwahutubia umati wa watu kuwa analaani haki ambayo watu wanakosa na kuwafanya waangaike na kufananisha na jeraha au maisha duni. Katika ziara hiyo ya siku sita, Papa alieneza ujumbe wake wa Amani, maridhiano, mashauriano na kuchochea juhudi za kuzima migawanyiko. Akiwa nchini Kenya, Papa Francis alisema: ""Vijana ndio rasilimali yenye thamani zaidi kwa taifa. Kuwalinda, kuwekeza katika vijana, na kuwasaidia, ndiyo njia bora zaidi ya kuhakikisha siku njema za usoni zenye kufuata busara na maadili ya kiroho ya wazee wetu, maadili ambayo ndiyo nguzo ya jamii."" Papa alitumia Kiswahili kuhitimisha hotuba yake, akisema: ""Mungu abariki Kenya!"" Alikuwa ameandika maneno yayo hayo kwenye akaunti yake ya mtandao wa kijamii wa Twitter alipokuwa safarini, saa moja hivi kabla ya kuwasili Kenya. Kando na Papa Francis, Mapapa wawili wengine wamewahi kuzuru mataifa ya Afrika. Wa kwanza alikuwa Papa Paul VI aliyezuru Uganda mwaka 1969. Baadaye Mtakatifu John Paul II alizuru mataifa 42 ya Afrika akitembelea Kenya mwaka 1980, mwaka 1985 na mwaka 1995; Uganda mwaka 1993; na Jamhuri ya Afrika ya Kati 1975."	https://www.bbc.com/swahili/habari-49579371
health	'Ilikuwa siku yenye furaha kubwa maishani kwangu'	Baada ya miezi sita ya kupambana na ugonjwa wa saratani, Tash Longhurst aliambiwa kuwa tiba anayopata haiwezi kumsaidia hivyo ana wiki kadhaa tu za kuishi. Msichana huyo aliyekuwa na miaka 25-alikuwa na saratani ya nadra ifahamikayo kama 'spindle cell sarcoma' ambayo huwa inamfanya mtu kuwa na maumivu ya kifua. Rafiki yake, Simon Young,alikuwa anasubiri muda muafaka kwa ajili ya kumchumbia na kumuoa lakini taarifa ya daktari iliwafanya waone si budi kusubiri tena.	https://www.bbc.com/swahili/53493180
technology	Aliyemfuatilia mpenzi wake wa zamani mtandaoni ahukumiwa	"""Nilimuamba aniache, Nikamuomba aendelee na maisha yake na aniache na maisha yangu, lakini haikusaidia lolote ."" Kwa karibu miezi 12,  Michael Cook, mwenye umri wa miaka 31, alimfuatilia kisiri kwenye mitandao mpenzi wake wa zamani baada ya uhusiano wao kuisha. Kila siku alikua anawasiliana nae-huku akitishia kujiua au wakati mwingine akimuomba msamaha-licha ya kwamba mpenzi wake alikua amemuamba aachane nae kabisa. ""Alipokea kwa ujumla barua jumbe zaidi ya  4,000 , alipigiwa simu  300  na mamia ya jumbe za simu pekee kutoka kwake. ""Kusema kwamba jumbe hazikua zenye madhara, lakini  haimaaninishi kwamba hazikuwa na athari za kisaikolojia kwangu. ""Nililazimika kubadilisja mfumo wangu wote wa maisha ili kuhakikisha mimi na watoto wangu  tunakua salama  kutokana na hali hiii. Ninalazimika kuendelea kuishi hivyo , na kusema ukweli maisha yangu hayatakuwa sawa na yalivyokua zamani tena ."" alisema muathiriwa. Jumatau  Bwana Cook, kutoka  eneo la Litherland mjini Liverpool Uingereza, alihukumiwa kifungo cha wiki 12 gerezani baada ya kukiri kuwa amekua akimfuatilia kwenye mitandao aliyekua mke wake na kuwasiliana pamoja na  kumtumia jumbe mpenzi wake wa zamani. Pia alipewa kibali cha mahakama cha miaka mitano kinachomzuwia kuwasiliana na mpenzi wake wa zamani. 'Vitisho vya mara kwa mara vya kujiua ' Muathiriwa huyo alitoa ripoti kwa polisi akielezea maisha aliyoyapitia baada ya kuachana na aliyekua  mpenzi wake. "" Nilikuwa ninatumiwa jumbe za vitisho vya kujiua mara kwa mara, madai ya kila mara dhidi yangu ya mambo mabaya ,kila wakati alikua akiniwinda na kunituhumu , kila siku, mara nyingi kwa siku. "" Alikua akitumia njia mbali mbali kunifikia, iwe kwa njia ya mitandao ya kijamii, simu, barua pepe,  na njia nyingine nyingi ambako aliweza kunipata -mkiwemo  PayPal. ""Hii haikukomea hapo, pia alituma jumbe kwa watu wa familia yangu, wapenzi wao na marafiki hata wafanyakazi wenzangu kazini."" Kutokana kuhisi na  uoga na kama mtu asiye na usaidizi, muathiriwa aliwasiliana na kituo cha polisi   cha - Merseyside Police ambao walianzisha uchunguzi. Licha ya polisi kuingilia kati,   Cook aliendelea kumgtumia jumbe muathiriwa. ""Mienendo yake aliiona  kama kitu kinachofaa kama anavyosema  'ananipenda ' na  alifikiria  kana kwamba nasamehe mienendo yake na kuona kama ni kitu cha kawaida  kuwasiliana nami kila mara. ""Tabia hii haifai na mapenzi hayasababishi uwe na madhara ya kihisia  na kuathiri afya yako ya mwili ."" Muathiriwa anasema sasa anafahamu kuwa mpenzi wake wa zamani alionyesha habioa sawa na hizo kabla na anataka kuwashauri wanawake kutumia sheria zilizopo zinazowalinda wanawake dhidi ya wa wapenzi wao. "" Ninatoa taarifa hii nikiwa na matumaini kuwa mwanamke yeyote au  mwanaume ambaye aliwahi kupitia maisha sawa na yangu kutoka kutokana na mienendo ya mpenzi wake, abaini kuwa hii si sahihi. "" Kama muathiriwa ninafahamu jinsi ilivyorahisi kujilaumu  mwenyewe, lakini tafadhari usijilaumu, nenda utafute usaidizi . Usikate tamaa."" Shirika linalowalinda watu dhidi ya mashambulizi ya kimtandao -Stalking charity Protection Against Stalking   linasema  visa kama hivi ni vya kawaida. Linasema kuwa limeshuhudia idai kubwa ya visa vya aina hiyo vikiongezeka mara dufu tangu ilipowekwa amri ya kutotoka nje. ""Kufungiwa ndani  haimaanishi kuwa unafungiwa na mtu anayekufuatilia bila kufahamu kwenye mitandao na kukukosesha amani ,"" anasema mshauri  nasaha Jan Berry. "" Katika kipindi cha wiki zilizopita tabia ya kufuatilia watu na kuwatumia jumbe zisizofaa imeshamiri na tumefanikiwa kuasaidia wateja kupata agizo la mahakama linalowalinda. ""Ni muhimu kwamba watu watambue tabia ya kufuatiliwa fuatiliwa  bila idhini  yako ni vibaya na waombe msaada   ili wawe salama."" Mkuu wa upelelezi  Chief Insp Siobhan Gainer, kutoka kituo cha polisi cha Merseyside  nchini Uingereza amesema kuwa kesi dhidi ya  Cook  inaonyesha wazi jinsi kufuatiliwa kisiri kwenye mitandao kunasababisha mahangaiko na matatizo ya kisaikolojia kwa waathiriwa. ""Tunafahamu kuwa katika kipindi hiki cha amri ya kukaa nyumbani waathiriwa wa visa hivi wanahisi kuwa wasiokuwa na usaidizi zaidi kutokana na kwamba hawawezi kutembea na wakati huo huo ufuatiliwaji wa maisha yao ukiendelea. "" Tunataka kuwahakikishia kuwa tutaendelea kuwasaidia wakati wa kipindi hiki kigumu."" Yeyote anayehisi maisha yake yanafuatiliwa ni dharura kuwasiliana na polisi."	https://www.bbc.com/swahili/habari-52739097
religion	Papa Francis awataka viongozi kutoa fursa kwa wote	"Pope Francis amewaambia  raia wa Msumbiji kuwa wanahitaji kukuza amani yao na kuhakikisha kuwa inadumu Kiongozi huyo wa kanisa katoliki duniani alikuwa akizungumza katika ziara yake ya siku moja nchini Msumbiji , abako hivi karibuni mkataba wa amani ulimaliza rasmi miaka ya vita vya wenyewe kwa wenyewe ""Amani lazima iwe ada na maridhiano yawe ndio njia bora ya kukabili magumu ya nchi  ,""amesema Papa. Amesema amani ni kama  ""ua laini "" na huhangaika kuchanua katika  ""ardhi yenye mawe ya ghasia "". Ili amani iwepo ya kudumu Papa amesema viongozi wa nchi sharti  wazuwie aina yoyote yaushabiki na kupigania kutoa hfursa sawa kwa wote - kufanya kinyme cha hayo kunaweza kuhatarisha amani. ""Bila fursa sawa, aina tofauti za uchokozi na mizozo vitapata ardhi ya rutba ya kukua na hatimae kulipuka,  "" amesema. Baadae alipokutana  Papa Francis alipokutana na viongozi wa vijana kutoka dini mbalimbali katika mji mkuu , Maputo, aliwaambia: ""wengi miongoni mwenu mlizaliwa wakati wa amani, amani iliyopatikana kwa njia ngumu, kwamba haikuwa kila mara rahisi kufikiwa na ilichukua muda kuipata. ""Amani ni mchakato ambao wewe pia unatolewa wito  kuiendeleza, kwa kuwa tayari wakati wowote  kuwafikia wale wanaokabiliwa na hali ngumu.  Kiongozi wa kanisa Katoliki Duniani Papa Francis, ameanza ziara rasmi ya kihotoria Barani Afrika wiki hii - akiwa anazitembelea Msumbiji, Madagascar na Mauritius."	https://www.bbc.com/swahili/habari-49593702
business	Mzozo wa UKraine: Kati ya Marekani na Urusi, je ni nani muuzaji mkubwa wa silaha duniani	"Sababu kuu ya vita kati ya Urusi na Ukraine ni hofu. Urusi inahofia kwamba iwapo Ukraine itakuwa mwanachama wa Nato usalama wake utakuwa hatarini . Wakati huohuo Ukraine inaiogopa Urusi. Kutokana na hofu hiyo, alikuwa anataka uanachama wa Nato na hofu yake mara moja ikabadilika na kuwa ukweli. Hofu nynegine inazungumziwa kati4kati ya vita vya Ukraine na Urusi - hiyo ndio hofu ya uwezekano wa kuzuka kwa vita ya tatu ya dunia. Ijapokuwa hakuna sababu mwafaka kwa kuwepo kwa hofu hiyo, mataifa tofauti pia yameamua kuongeza uwekezaji  katika sekta ya ulinzi kutoikana na hofu hiyo. Mifano ya hivi karibuni ni kati ya Ujerumani na china. Mataifa hayo yote yana njia moja tu ya kuondoka hofu hiyo ya kuzuka kwa vita vyovyote vikuu - na hiyo ni kupitia silaha. Urusi yaishambulia Ukraine:Mengi zaidi Mwanzo wacha tujifahamishe kuhusu mataifa yanayofanya biashara kubwa ya silaha. Marekani , Urusi, Ufaransa , Ujerumani na China pamoja yanamiliki asilimia 75 ya silaha zote duniani. Kwasasa Marekani ndio inayoongoza huku Urusi ikiwa katika nafasi ya pili. Lakini Urusi pia inataka kuongoza katika soko hili. Marekani inaunga mkono Ukraine katika vita hii kwasbabu wataalam wengi wanavitaja kuwa vita kati ya Marekani na Urusi. Kw sasa , marekani na mataifa mengine mengi ya Ulaya yanaisaidia Ukraine na silaha , ambazo pia zimekuwa zikiitishwa na rais wa Ukraine Volodymyr Zelensky . Kutokana na hilo, madai pia yanatolewa dhidi ya Mrekani kwamba inataka kuongeza soko lake la silaha kutokana na hofu ya usalama. Kulingana na ripoti ya 2021 ya Taasisi ya Utafiti wa Amani ya Kimataifa kutoka Stockholm (Sipri) yenye makao yake Uswidi, wanunuzi watano wakubwa wa silaha katika soko hili lenye hofu ni Saudi Arabia, India, Misri, Australia na Uchina Tukiangalia kwa makini nchi zinazouza na kununua, inafahamika kuwa China ndiyo nchi pekee ambayo jina lake liko katika orodha ya nchi zinazouza silaha nyingi zaidi na nchi zinazonunua silaha nyingi zaidi. Mtaalamu wa masuala ya ulinzi Rahul Bedi anaeleza sababu ya hili. Kulingana na yeye, ""Uchina ina fomula ya zamani iliyojaribiwa. Kwanza inanunua silaha kutoka nchi zingine na kisha 'kuirekebisha', kutengeneza kitu bora zaidi na kuiuza."" Uhandisi wa ukarabati unamaanisha kubomoa silaha na kuurekebisha . Katika mchakato huu, China pia inafanya baadhi ya mabadiliko katika silaha hiyo kulingana na mahitaji yake na kisha kuzitumia au kuziuza. Kwa sababu hii, China pia iko mbele katika orodha ya waagizaji wa silaha na pia katika orodha ya wauzaji. Ikiwa unatazama orodha ya wale walionunua silaha kutoka Urusi na Marekani ,utagundua kwamba ni mataifa tofauti kabisa . Kulingana na ripoti ya hivi punde ya SIPRI, wanunuzi watatu wakubwa wa silaha za Urusi ni - India, China, Algeria. India ni mnunuzi mkubwa wa silaha za Kirusi. Wataalamu wanaamini kwamba kwa sababu hii India haitaki kujihusisha na uvamizi wa Urusi Ukraine. Urusi inasaidia India kwa silaha na pia uhamisho wa teknolojia. Kwa sababu hiyo India ina uwezo wa kutengeneza vitu vingine katika nchi yake pia. Miongoni mwa mataifa yanayonunua silaha kutoka kwa Marekani, Saudi Arabia, Australia na Korea Kusini ziko mstari wa mbele katika orodha hii. Lakini sio kwamba India hainunui silaha kutoka Marekani. Kando na Urusi, India pia inanunua silaha kutoka Marekani, Israel na Ufaransa. Hivi majuzi, katika sekta ya ulinzi, serikali ya Modi iliibua kauli mbiu ya 'India inayojitegemea'. Kwa sababu hii pia India inataka kupunguza utegemezi wake kwa Urusi katika sekta ya ulinzi. Hii ndio sababu India haipendelei upande wowote katika vita hivi. Iwapo India itasema kitu kinyume na Urusi au kuunga mkono Ukraine, basi inaweza kusababisha mpasuko katika urafiki kati yake na Marekani . Kwa wakati huu, India haiko katika nafasi ya kuanzisha uadui na Marekani. Kauli mbiu ya 'India inayojitegemea' kuhusu sekta ya ulinzi imekuwa na athari kubwa kwa Urusi. Kulingana na ripoti ya SIPRI, soko la silaha la Urusi lilikua pakubwa kati ya 2016-18, lakini likapungua sana mnamo 2019-2020. Katika hili, punguzo la 53% lilitokana na India. Wakati huu, India pia ilichukua silaha kutoka nchi zingine. Ingawa Urusi sasa inageukia Uchina kuuza silaha, lPunguz hilo halijajalizwa kikamilifu. Wakati soko la silaha la Marekani limekua kwa asilimia 15 katika miaka kumi iliyopita, la Russia limepungua kwa asilimia 22. Hata hivyo, Rahul Bedi anasema kuwa picha ya soko la silaha inaweza kubadilika kidogo baada ya vita vya Urusi na Ukraine. Anasema, ""Marekani ina pesa na teknolojia. Kwa sababu hii, ni nambari moja katika soko la silaha. Urusi ina teknolojia ambayo hata Marekani haina. Uchina ina pesa na bidhaa ziko tayari, mbali na kuwa na uwezo  mkubwa wa viwanda kufanya hivyo. Ikiwa Urusi na China zinakaribia kuifikia Marekani, basi  ni kwa muda gani utawala wa Marekani katika soko la silaha utaendelea, haijulikani."	https://www.bbc.com/swahili/habari-60708392
politics	Uhusiano kati ya Tanzania na Malawi umekuwa ukigubikwa na mambo makubwa matatu katika kipindi cha miaka 50 iliyopita	"MIEZI mitatu kabla hajaondoka madarakani mwaka 2005, Rais Benjamin Mkapa wa Tanzania alipokea ujumbe wa maandishi kutoka kwa mwenzake, Rais Bingu wa Mutharika wa Malawi. Mmoja wa viongozi waandamizi katika serikali ya  Awamu ya Nne  aliyezungumza na mwandishi wa makala hii kwa masharti ya kutotajwa majina yake, alisema Rais Mutharika alikuwa anapendekeza kwa Mkapa kuhusu kuundwa kwa tume maalumu ya nchi hizo mbili itakayoshughulika na mgogoro wa mpaka baina ya nchi hizo jirani. Rais Mkapa, kwa busara zake, akaamua kwamba jambo hilo aliache kwa mrithi wake; ambaye aliyekuwa Waziri wa Mambo ya Nje wa Tanzania kwa miaka yote kumi ya utawala wa Awamu ya Tatu, Jakaya Kikwete. ""Hata hivyo, kwa sababu ambazo hazijulikani, wasaidizi wa Kikwete hawakumpa ujumbe huo mpaka takribani miaka mitatu baadaye. Ujumbe ule ukajibiwa kwa maandishi kwenda kwa Mutharika,"" alieleza kiongozi huyo. Lakini, Tanzania nayo haikujibiwa ujumbe huo hadi miaka minne baadaye. Rais Mutharika, wakati huo akiwa Mwenyekiti wa Umoja wa Afrika, akaamua kwamba nchi za Kiafrika ziunde chombo cha kushughulika na migogoro ya mipaka. Wataalamu wa Tanzania na Malawi wakakaa na kukubaliana kwenye mambo ya msingi kuhusu mpaka huo. Hata hivyo, wakati Mutharika alipofariki dunia na nafasi yake kuchukuliwa na Joyce Banda mwaka 2014, serikali mpya ikaanza kuja na mawazo mapya. Katika mojawapo ya vikao vya majadiliano, mmoja wa wajumbe kutoka Malawi alihoji kuwa hao waliokuwa wakijadili mambo makubwa namna hiyo ""walipata wapi"" mamlaka hayo. Hiyo ndiyo hadithi ya miaka 15 iliyopita ya uhusiano wa Malawi na Tanzania. Haya ndiyo mazingira ambayo Rais mpya wa Malawi, Lazarus Chakwera, anajikuta nayo wakati wa ziara yake ya kwanza nchini Tanzania inayoanza Oktoba 7, mwaka huu. Uhusiano baina ya Tanzania umekuwa ukigubikwa na mambo makubwa matatu katika kipindi cha miaka 50 iliyopita. Kwanza ni mgogoro wa mpaka baina ya nchi hizo za Kusini mwa Afrika ambao chanzo chake ni mkataba wa kikoloni baina ya Wajerumani na Waingereza wa mwaka 1890, unaojulikana kwa jina la Heligoland. Katika mkataba huo, mpaka baina ya Tanzania na Malawi unadaiwa kuanzia linapoishia Ziwa Nyasa kwa upande wa Tanzania - ikimaanisha kuwa ziwa hilo la nane kwa ukubwa duniani, lote ni mali ya Malawi. Mkataba huo wa kikoloni ni tofauti na Sheria za Kimataifa zinazotambua mpaka wa majini baina ya nchi huanzia katika kina kirefu zaidi cha maji; mara nyingi katikati ya maji - ambayo tafsiri yake inaweza kuwa kwamba nusu ya ziwa linatakiwa liwe Tanzania na nusu nyingine kwa Malawi. Hili ndilo jambo ambalo viongozi wa juu wa nchi hizi mbili wanatakiwa kulitafutia ufumbuzi wa kudumu na tayari kuna mapendekezo kuwa wananchi wote wanatakiwa waendelee kulitumia kwa pamoja kama ilivyo sasa. Tatizo la pili la nchi hizi lilihusu zaidi tofauti za kiitikadi na kitabia baina ya viongozi wawili waasisi wa mataifa haya. Viongozi hao ni Julius Kambarage Nyerere wa Tanzania na Hastings Kamuzu Banda wa Malawi. Ingawa wote walisomeshwa na Waingereza, walikuwa tofauti kitabia. Nyerere akipenda Ujamaa, Umajumui wa Afrika na Ukombozi. Banda alikuwa muumini wa ubepari aliyeamini kwamba wakoloni walikuwa bado wana umuhimu wa kubaki Afrika. Kwa sababu hiyo, Banda hakuunga mkono harakati za kupambana na Makaburu wa Afrika Kusini wala wakoloni wa Ureno waliokuwa bado wanashikilia nchi za Msumbiji na Angola. Kimsingi, Nyerere alipata kusimulia wakati fulani kuwa Banda aliwahi kumueleza kwamba Msumbiji si nchi bali ni eneo ambalo Tanzania na Malawi zinaweza kugawana. Jambo la tatu ambalo pia lilikuwa chanzo cha migongano ya mara kwa mara baina ya Tanzania na Malawi lilikuwa uamuzi wa taifa hili la Afrika Mashariki kupokea wakosoaji wakuu wa utawala wa Banda. Mara baada ya Uhuru wa Malawi, kulijitokeza tofauti za wazi baina ya Banda na waliokuwa wapigania Uhuru wenzake kama vile Orton Chirwa na Kanyama Chiume. Mahasimu hao walikimbilia Tanzania kama wakimbizi wa kisiasa na mtawala huyo Malawi hakuwahi kumsamehe Nyerere na serikali yake kwa kuwapokea wanasiasa hao aliowachukulia kama maadui. Ingawa inaonekana kuna migogoro katika ngazi za juu a serikali na miongoni mwa watawala wa mataifa haya, wananchi wake hawajawahi kuwa na tatizo na uhusiano uliodumu kwa karne nyingi. Kwa mfano, wazazi wa Rais wa Kwanza wa Zanzibar, Amani Abeid Karume, walitokea Malawi ambako kuna Waislamu wengi walikwenda katika visiwa hivyo kujifunza Uislamu. Hadi leo, katika duru za Kiislamu za Malawi, kuna mashekhe mashuhuri na wanazuoni wengine wanaozungumza Kiswahili fasaha kwa sababu walikuja Zanzibar kujifunza dini; wakifunzwa na mwanazuoni wa Kiislamu mashuhuri wa Kizanzibari, Sheikh Saleh Farsy. Wanasiasa wengine mashuhuri wa Tanzania wakati wa Uhuru kama vile Oscar Kambona, Michael Kamaliza na Askari Kama Alexander Nyirenda - wote walikuwa ama wana wazazi ambao asili yao ni Malawi. Ingawa lugha mashuhuri ya Wamalawi ni Kichewa, kuna maeneo maarufu yamepewa majina ya Kiswahili; likiwapo soko maarufu lijulikanalo kama Soko la Mataifa. Maelfu ya Watanzania wanaendesha maisha yao nchini Malawi na vivyo hivyo kwa Wamalawi ambao wanaendesha maisha yao nchini Tanzania. Katika miji ya mipakani, biashara za mipakani zimeshamiri kiasi kwamba wananchi wa nchi hizo wamezoea zaidi bidhaa kutoka ugenini kuliko zile zinazotengenezwa nchini mwao. Ziara ya siku tatu ya Chakwera nchini Tanzania inatarajiwa kuzimua upya uhusiano baina ya majirani hao wanachama wa Umoja wa Nchi za Kusini mwa Afrika (SADC). Wawili hawa ni wapya katika ulingo wa siasa za kimataifa na mtindo wao wa kufanya siasa ni kuangalia maslahi zaidi kuliko siasa. Inatarajiwa kuwa majadiliano kuhusu biashara ndiyo yatapewa nafasi zaidi kuliko vitu vingine. Pamoja na migogoro ya nyuma, Malawi ni mojawapo ya nchi chache duniani ambazo zimepewa ardhi Tanzania kwa sheria ya Bunge katika eneo la Bandari ya Dar es Salaam. Eneo hilo hadi leo linajulikana kwa jina la Malawi Cargo Center. Huu ni mwanzo mzuri wa biashara kwa sababu Malawi haina bandari na inategemea nchi kama Tanzania kwa ajili ya kusafirisha mizigo yake inayotumia njia ya maji. Kwa vyovyote vile, kazi kubwa zaidi ya Magufuli na Chakwera, itakuwa ni kumaliza utata wa suala la mpaka baina ya nchi hizo mbili; suala lililoanzishwa na Mkapa na Mutharika ambao sasa ni marehemu. Namna pekee ya kuwaenzi marehemu hawa - na huo ndiyo wajibu mkubwa wa viongozi hawa wanaokutana Dar es Salaam wiki hii ni kumaliza mgogoro na kujenga misingi imara ya ushirikiano wa kibiashara na kiuchumi miongoni mwa wananchi masikini wa nchi hizi mbili."	https://www.bbc.com/swahili/habari-54444785
business	Thamani ya sarafu ya Bitcoin yaongezeka mara dufu	"Thamani ya sarafu za kielektroniki-Bitcoin imeongezeka na kufikia $ 34,000 (£ 24,850) kwa mara ya kwanza siku ya  Jumapili. Sarafu hiyo imeweka ongezeko la karibu dola  5,000, ingawa licha ya kuwa bei ilikuwa imeshuka hadi karibu $ 33,000, kwa mujibu wa mtandao wa Coindesk. Kuongezeka kwa thamani kuliwekwa chini kwa riba kutoka kwa wawekezaji wakubwa wanaotafuta faida kwa haraka. Hatua hii inakuja baada ya Bitcoin kuongezeka kwa 300% mwaka jana, na bei ya sarafu zingine nyingi za dijiti pia ziliongezeka sana. Ethereum, cryptocurrency ni ya pili kwa ukubwa, ilipata 465% mnamo 2020. Wachambuzi wengine wanafikiri thamani ya Bitcoin inaweza kuongezeka hata zaidi, endapo dola ya Marekani itashuka zaidi. Wakati thamani ya fedha ya Marekani ilipopanda mnamo Machi mwanzoni, lakini wakati wa janga la virusi vya corona, wawekezaji wakiwa wanatafuta usalama bila ya kuwa na uhakika. Sarafu ilipata  hasara kubwa zaidi mwishoni mwa mwaka 2017. Bitcoin inauzwa kwa njia sawa na sarafu halisi kama dola ya Marekani na pauni. Hivi karibuni imeshinda msaada unaokua kama njia ya malipo mkononi, na PayPal kati ya wapokeaji wa hivi karibuni wa sarafu za dijiti. Lakini cryptocurrency pia imeonekana kuwa na uwekezaji tete. Bei inayoongezeka imeibua wasiwasi kwamba Bitcoin inapaswa kutolewa kwa marekebisho makubwa, kama ilivyotokea miaka mitatu iliyopita wakati thamani iliporomoka. Wakati wa mkutano huo mnamo 2017 Bitcoin ilikaribia kuvunja kiwango cha $ 20,000, tu ili kufikia kiwango cha chini na kushuka chini ya $ 3,300. Ilipitisha $ 19,000 mnamo Novemba mwaka jana kabla ya kushuka tena. Mnamo Oktoba, Gavana wa Benki ya England Andrew Bailey alionya juu ya matumizi ya Bitcoin kama njia ya malipo. ""Lazima niwe mkweli, ni ngumu kuona kwamba Bitcoin ina kile tunachopenda kuiita thamani ya ndani,"" alisema. ""Inaweza kuwa na thamani ya nje kwa maana ambayo watu wanataka."" Bwana Bailey ameongeza kuwa alikuwa ""na wasiwasi sana"" juu ya watu wanaotumia Bitcoin kwa malipo akionesha kwamba wawekezaji wanapaswa kutambua bei yake ni mbaya sana."	https://www.bbc.com/swahili/55532203
sports	Jinsi uwepo wa Covid unavyo wakosesha China shamrashamra za Kombe la Dunia	"Vyombo vya habari vimeangazia pakubwa Kombe la Dunia wiki hii , lakini mechi zimechochea hasira kwamba watu nchini humo kutokana na kuzuiwa kusherehekea. Zaidi ya  kwamba timu ya China haijafuzu kushiriki tukio hilo, matukio ya watu wanaosherehekea bila kuvaa barakoa  na mikusanyiko mikubwa ya Qatar  imewakera watazamaji, ambao wamezuiwa kukusanyika kutazama mechi.   Wengi walitumia Kombe la Dunia kulalamika kuhusu mikakati iliyopo ya China. Nchi hiyo imeendeleza sera yake ya  kumaliza kabisa Covid - zero-Covid, ambapo jamii nzima zimefungiwa katika  ‘’marufuku ya kutotoka nje’’  kutokana na kisa kimoja cha virusi vya korona , ili kuzuia kusambaa kwa virusi hivyo China kwa sasa inakabiliwa na mlipuko mbaya zaidi katika kipindi cha miezi sita, na sheria za kukaa nyumbani  ''Lockdown'' zimewekwa katika maeneo mbali mbali  katika kipindi cha wiki kadhaa zilizopita. Katika kipindi cha saa 24, China imerekodi visa vipya zaidi ya 28,000 vya maambukizi ya covid, hivi viko katika kila jimbo. Soka ni maarufu sana nchini Uchina. Rais  Xi Jinping  anafahamika kama mtu anayependa michezo, na amewahi kuzungumzia awali  kuwa ana ndoto za nchi yake kushinda Kombe la Dunia. Matokeo yake, mechi zinaonyeshwa kwenye televisheni ya taifa CCTV, na vyombo vya habari vya taifa vimehakikisha ‘’uwepo’’ wa China katika Kombe la Dunia  Qatar unaonekana. Gazeti la The Global Times limeripoti  juu ya bidhaa zilizotengenezwa na China  ""kuanzia mabasi  katika uwanja wa [Lusail] ,  na hata kitengo cha viyoyozi wamewasilishwa vyema katika tukio"". Vyombo vya habari maarufu kama vile CCTV pia vimepigia debe uwepo wa wawakilishi wa Uchina katika sherehe za ufunguzi wa Kombe la Dunia, na jinsi  dubu wawili wakubwa walivyowasili mjini  Qatar ""kukutana"" na wageni wanaowasili katika tukio la Kombe la Dunia. Lakini ni dhahiri kwamba Covid-19 imekuwa kikwazo katika sherehe.  Katika miji mikuu, milipuko imesababisha shughuli zisizokuwa lazima kufungwa kwa mara nyingine tena, na watu wanatolewa wito wa kudhibiti matembezi yao. Huku kukiwa hakuna vilabu vya pombe vya kutembelea  gazeti la  Global Times linasema kuwa baadhi ya mashabiki ""wanaamua kutazama mechi nyumbani na familia zao"". Wengine wameripotiwa  kuchukuliwa katika maeneo ya makambi Safari za ndege kati ya Qatar na China pia zimepunguzwa sana kwa wale wanaotumaini kutazama tukio binafsi. Wengi wanahisi wametengwa vibaya katika kutazama tukio la Kombe la Dunia mwaka huu. Barua ya wazi inayohoji sera za nchi hiyo za kumaliza  corona - zero-Covid  na kuuliza iwapo China iko  ""katika sayari moja "" saw ana Qatar ilisambaa kwenye mtamndao wa ujumbe wa simu  wa  WeChat Jumanne, kabla ya kuiwa. Maoni katika mtandao wa Twitte – saw ana mtandao wa kijamii wa  Weibo yalitoka kwa watumiaji ambao walizungumzia kuhusu jinsi kutazama mechi za mwaka huu kunawafanya wahisi wametengwa na maeneo mengine ya dunia. Baadhi walizungumzia kuhsuu mitazamo yao kwamba  ni  ""ajabu "" kuona maelfu ya watu wakikusanyika, bila kuvaa barakoa au kuhitaji kuonyesha ushahidi wa kipimo cha hivi karibuni cha  Covid-19 . "" Hakuna viti vilivyotenganishwa ili watu wakae mbali na hakuna mtu yeyote aliyevaa mavazi meupe au ya blu ya hospitali  kando. Sayari hii kwa kweli imegawanyika."" ""Kwa upande mmoja wa dunia, kuna sherehe za Carnival hilo ni Kombe la Dunia, kwa upande mwingine kuna sheria za kutotembelea maeneo ya umma kwa siku tano  ,"" mmoja alisema. Baadhi wanasema wanaona vigumu kuelezea watoto wao ni kwanini wanachokiona katika Kombe la Dunia ni tofauti na kile ambacho watu wanakabiliana nacho nyumbani. Hatahivyo hakuna mwisho wa  sheria zilizopo kwa sasa za udhibiti wa Covid  nchini Uchina. Wiki hii msemaji wa kamati ya afya ya taifa hilo   ""alionya dhidi ya yeyote kukiuka sherea za kuzuia na kudhibiti janga ""  na akataka  ""kuchukuliwa kwa hatua kali  "" za kudhibiti visa vya janga hilo. Serikali za mitaa katika miji mikuu zimeanzisha mpango wa kupima watu wengi  na sheria za kusafiri  na kwa ujumla kuwataka watu wakae nyumbani. Lakini baadaya miaka mitatu yah atua hizo, watu wamechoka, na matokeo yake  mwezi uliopita waliandamana kupinga hatua hizo katika miji yote miwili ya Guangzhou na  Zhengzhou."	https://www.bbc.com/swahili/articles/cmm654vgj0zo
religion	Fahamu kuhusu wanaigeria wanaotaka Israel iwatambue kama wayahudi	"Shlomo Ben Yaakov anaonekana akisoma kitabu cha torati akiwa kwenye nyumba ya ibada ama hekalu la wayahudi nje kidogo ya mji mkuu wa Nigeria, Abuja. Kwa upole sauti yake laini laini kwa lugha ya Kiebrania akifuatishwa na kuitikiwa na makumi kadhaa ya watu nyuma yake. Wengi hawaelewi kabisa lugha hiyo, lakini jamii hii ndogo ya Nigeria inadai asili ya Kiyahudi iliyoanzia mamia ya miaka huko nyuma - na wakikatishwa tamaa kwa kuachwa na kutotambuliwa na Israeli. ""Najiona kama myahudi,"" anasema Yaakov. Nje ya nyumba hiyo ya ibada ya Kiebrania ya Gihon katika kitongoji cha Jikwoyi meza imewekwa ndani ya hema lililojengwa kwa majani ya mitende kusherehekea Sukkot, sikukuu inayokumbusha miaka ambayo Wayahudi walikaa muda mrefu jangwani wakiwa njiani kwenda Nchi ya Ahadi. ""Kama tunavyofanya hivi sasa, Israeli nao wanafanya hivi,"" anasema Bw Yaakov, wakati watu wanagawiana mkate wa jadi wa cholla (uliookwa katika sinagogi) na divai kwenye vikombe vidogo vinavyopitishwa. Yeye anatoka katika jamii ya Igbo - moja ya makabila matatu makubwa nchini Nigeria ambayo yanatokea kusini mashariki mwa nchi hiyo . Jina lake la  kikabila (Igbo) anafahamika kama Nnaemezuo Maduako. Watu wengi wa kabila la Igbo wanaamini kwamba wana urithi wa Kiyahudi kama mojawapo ya makabila 10 yanayoelezwa yalipotea kutoka Israeli, ingawa wengi hawatekelezi ya kiyahudi kama anavyofanya Yaakov. Watu hawa ni chini ya 0.1% ya watu milioni 35 wa jamii ya Igbo. Makabila haya yalisemekana kutoweka baada ya kupelekwa utumwani wakati ufalme wa kaskazini wa Israeli uliposhindwa katika Karne ya 8 KK - na jamii ya Kiyahudi ya Ethiopia, kwa mfano, inatambuliwa kama moja yao. Makabila haya yanasemekana yalitoweka baada ya kutekwa kama watumwa wakati utawala wa kifalme Kaskazini wa Israeli ulipoangushwa katika Karne ya 8 . Jamii ya Kiyahudi ya Ethiopia, kwa mfano, yenyewe inatambuliwa kama sehemu ya wao. Mila ya Igbo kama vile tohara kwa wanaume, kuomboleza msiba (wafu) kwa siku saba, kuadhimisha mwezi mpya na kufanya sherehe za harusi chini ya dari zimeimarisha imani hii juu ya urithi wao wa Kiyahudi. Lakini Chidi Ugwu kutoka kabila la Igbo ambaye ni mtaalam kutoka Chuo Kikuu cha Nigeria huko Enugu, anasema kitambulisho hiki na Uyahudi kiliibuka tu baada ya vita vya wenyewe kwa wenyewe vya Biafra. Watu wa Igbo walikuwa wakipigania kujitenga kutoka Nigeria, lakini walishindwa katika mmoja wa mizozo mikali kati ya 1967-1970. ""Ni kama matusi kusema Igbo ni kabila la wapotevu, hakuna ushahidi wa kihostori kuthibitisha hilo,"" ameiambia BBC.Anasema kuwa kama ushahidi unaonyesha Waigbo walikuwa miongoni mwa wale waliohama kutoka Misri miaka elfu kadhaa iliyopita, huenda Wayahudi walichukua mila za Igbo walipokwenda huko. Miaka kadhaa iliyopita juhudi za kutatanisha zilifanywa kuthibitisha ukoo wa maumbile, lakini vipimo vya vinasaba (DNA), havikuonyesha uhusiano huo wa Kiyahudi.Rabi Eliezer Simcha Weisz, mwenyekiti wa idara ya maswala ya kigeni ya Baraza la Rabbinate la Israeli - chombo kinachoamua madai ya ukoo wa Kiyahudi, anasema pia chombo hicho hakina shaka na hilo. Wanadai kuwa ni sehemu ya kizazi cha baba yetu Jacob - lakini hawawezi kuthibitisha kwamba babu na nyanya zao walikuwa Wayahudi, ""aliiambia BBC.""Na mila wanayozungumzia, unaweza kuipata kila mahali na kwa watu wengi ulimwenguni kote ambao wana 'Gadi', tabia moja ya Kiyahudi."" Alisema Wayahudi wa Nigeria watatambuliwa kwa kugeukia Uyahudi wa Israel kama watafuata mchakato ambao unajumuisha mila na kufika mbele ya mahakama ya Kiyahudi (ambayo haipatikani nchini Nigeria) Washirika ama waumini wa Gihon wanachukulia imani zao kwa uzito - na wao na jamii ya wayahudi inayokadiriwa kufikia 12,000 wanaotekeleza imani ya Kiyahudi - wanaungwa mkono na vikundi vingine vya Kiyahudi vya Orthodox ulimwenguni kote, ambao huwachangia, hufanya ziara za mshikamano na kufanya kampeni ya kutambuliwa. Mmoja wa watu mashuhuri anaowaunga mkono ni Dani Limor, wakala wa zamani wa Shirika la Ujasusi la Israel (Mossad) ambaye wakati fulani aliendesha operesheni ya siri ya kuwachukua Wayahudi wa Ethiopia na kuwapeleka Israeli kupitia Sudan. Amekuwa akitembelea jamii za Kiyahudi nchini Nigeria tangu miaka ya 1980 na anasema kuwa uyahudi katika taifa la Afrika Magharibi ulikuwepo kabla ya vita vya wenyewe kwa wenyewe. Anaamini katika shule ya mawazo ambayo inasema wayahudi hao walitoka Morocco katika miaka 500 iliyopita, kwanza wakiweka makazi eneo la Timbuktu kabla ya kusafiri zaidi kuelekea kusini - na ana matumaini kwamba mwisho wa siku watapata kile wanachostahili cha kutambuliwa. ""Uyahudi ni zaidi ya rangi ya ngozi, uyahudi  uko moyoni,"" aliiambia BBC. Hekalu la Gihon, inayosemekana kuwa ya zamani zaidi nchini Nigeria, lilianzishwa miaka ya 1980 na Ovadai Avichai na watu wengine wawili ambao walikuwa wamelelewa kama Wakristo. Marafiki hao waliamua kuugeukia Uyahudi baada ya kugundua kuwa Agano la Kale la Biblia lilikuwa msingi wa dini ya Kiyahudi. Alisema kufanana kwa mila za Kiyahudi na utamaduni wa Waigbo kuna mfanya aamini kwamba Uyahudi ndio njia ya kweli. Hekalu la Kiyahudi la Gihon huko Abuja kwa sasa lina mchanganyiko wa makabila mbalimbali kati ya familia zaidi ya 40 zinazoabudu hapo.Katika miaka michache iliyopita idadi ya watu wanaoabudu kama wayahudi kusini mwa Nigeria imeongezeka kwa kiasi kikubwa, anasema mtaalam wa BBC kuhusu masuala ya dini Chiagozie Nwonwu. Hii inatokana uwepo wa watu wa Asili wa Biafra (Ipob), kikundi ambacho kilianzisha tena kampeni ya Igbo ya kujitenga mnamo 2014. Kikundi hiki kinaongozwa na Nnamdi Kanu, ambaye alikuwa akiwakumbusha wafuasi wake juu ya unaodaiwa kuwa urithi wao wa Kiyahudi na kuwahimiza waikubali imani hiyo. Kiongozi huyo mwenye haiba, aliwahi kuonekana kwenye picha akisali kwenye Ukuta wa Magharibi huko Yerusalemu. Lakini wafuasi wake hawachukuliwi kama Wayahudi halisi na jamii zilizoimarika zaidi za Nigeria kwani wengine wanachanganya mambo ya Uyahudi na Ukristo katika ibada zao inayohusishwa zaidi na Uyahudi wa Kimesiya. Bwana Kanu sasa yuko kizuizini akikabiliwa na kesi ya uhaini na Ipob, kimepigwa marufuku kikionekana kama kikundi cha kigaidi. ""Mara ya kwanza Ipob alipoibuka, nililia hekalu. Nikasema: 'Kijana huyu mdogo amekuja kutusababishia shida kwa sababu anachofanya sio lazima,"" anasema Bw Avichai, mkongwe wa vita wa Biafra. Anaogopa shughuli za Ipob zinatishia ibada ya amani kwa jamii za Kiyahudi 70 Hili ilitokea mapema mwaka huu wakati kiongozi wa jamii ya Kiyahudi kusini-mashariki aliposwekwa gerezani kwa mwezi mmoja baada ya mkutano wake wa kupokea wageni watatu kutoka Israeli.Walikuwa wamekuja kupiga picha ya mchango wa kitabu cha Torati - mara nyingi huwa ghali sana kwa vikundi vya mitaa kununua - lakini walishukiwa kuwa na uhusiano na Ipob hivyo walirudishwa kwao. Mmoja wa waumini kwenye hekalu la Gihon alieleza kwamba, Kanu alimshawishi na kuamua kujiunga na hekalu hilo - lakini mabadiliko ya hivi karibuni ya kampeni ya Ipob iliyohusisha silaha yalikwenda kinyume na imani ya Uyahudi. Yaakov yeye anasema hataki siasa kwenye Uyahudi - kwake anasema muhimu ni jambo la kiroho. ""Kama wakristo na waislamu wanaunga mkono imani zao nafikiri wayahudi pia wanapaswa kutiwa moyo."""	https://www.bbc.com/swahili/58950780
sports	Afcon 2021: Darubini ndani ya kundi A - Cameroon, Burkina Faso, Ethiopia na Cape Verde	Michuano ya 33 ya Kombe la Mataifa ya Afrika inaanza nchini Cameroon Januari 9 Jumapili, ikiwa imecheleweshwa kwa mwaka mmoja kutokana na  janga la corona. Hapa, tunaangazia kundi A, ambalo linajumuisha wenyeji Cameroon, Burkina Faso, Ethiopia na Cape Verde. Jumapili 9 Januari: Cameroon v Burkina Faso, Ethiopia v Cape Verde Alhamisi 13 Januari: Cameroon v Ethiopia, Cape Verde v Burkina Faso Jumaatu 17 Januari: Burkina Faso v Ethiopia, Cape Verde v Cameroon Njie Enow (Mkuu wa Michezo, Televisheni ya Redio ya Cameroon): Miaka mitatu iliyopita Cameroon iliondoka kwenye Kombe la Mataifa katika awamu ya 16 bora, na lengo kuu la wenyeji litakuwa kunyakua kombe linalotamaniwa zaidi barani kwa mara ya sita. Mreno Antonio Conceicao amekuwa akiongoza tangu Septemba 2019, na anapenda kudhibiti michezo kuanzia mwanzoni. Chini yake, Cameroon imerejea kwenye mchezo wa hali ya juu ambapo mabeki wa pembeni wanatarajiwa kujilinda na kushambulia kwa viwango sawa. Ngome ya The Indomitable Lions iko kwenye safu ya kiungo cha kati, ambapo wamejaa vipaji vinavyoweza kutawala kumiliki mpira na kuongoza kasi ya mchezo. Mchezaji wa Napoli Andre-Frank Zambo Anguissa anaonekana nyota akiwa na uwezo wa kuchagua pasi katika nafasi zilizobana na nguvu anazoleta uwanjani. Kikosi cha ushambuliaji cha Cameroon kimewekwa vyema huku Eric Maxim Choupo-Moting wa Bayern Munich akiwa mfalme, huku Karl Toko Ekambi (Lyon) akipewa majukumu zaidi. Licha ya kurejea uwanjani tu mwezi Novemba baada ya kufungiwa kwa muda mrefu, mlinda lango wa Ajax Andre Onana bila shaka ndiye kipa chaguo la kwanza na ushujaa wake wakati wa mechi ya kufuzu kwa Kombe la Dunia 2022 dhidi ya Ivory Coast bila umeonyesha uwezo wake. Moussavou Billa (Sports journalist, Ouagadougou):  Baada ya kukosekana mwaka 2019, Burkina Faso wanataka kusahau mashindano ya mwisho ya Kombe la Mataifa ya Afrika nchini Misri na wamefanya bidii. Kama wapinzani wao watatu katika Kundi A, Burkina Faso wako katika nafasi nzuri ya kutinga hatua ya 16, kabla ya kuvinjari msururu uliosalia ambao utawasilishwa wakati wa fainali. Kikiwa kimeletwa kwenye michuano hiyo na wachezaji wa kizazi kipya akiwemo Herve Koffi, Edmond Tapsoba, Issa Kabore, Bertrand Traore na Gustavo Sangare, kikosi hicho kitafanya kila kitu ili kutojutia. Mbali na ubora wao, Stallions pia watakuwa na matumaini ya kuboreshwa kwa mbinu ya kiakili - baada ya kuleta mwanasaikolojia mapema mwaka huu kusaidia timu kuzingatia kufikia malengo yake. Kaleb Moges (mwandishi wa habari wa BBC Amharic): Baada ya kukosekana kwa miaka tisa, Afcon 2021 ni fursa nzuri kwa kocha Wubetu Abate na kikosi chake kuonyesha kile ambacho Ethiopia, mmoja wa wanachama waanzilishi wa Caf, watakuwa nacho. Abate ndiye mpangaji mkuu wa kandanda ya Ethiopia inayovutia kwa mguso mmoja. Kiungo wa kati Shemelis Bekele na nahodha Getaneh Kebede wanaongoza kikosi huku nyota chipukizi Abubeker Nasir, mfungaji bora wa Ligi Kuu ya Ethiopia 2020-21, akiwa mmoja wa wale wa kutazamwa. Wubetu alikuwa thabiti katika mtindo wake wa uchezaji katika mechi za kufuzu kwa Kombe la Dunia na Kombe la Mataifa kwa safu ya 4-3-3 na Nasir, pamoja na Kebede na kiungo mshambuliaji Dawa Hotessa, wanaweza kuwa hatari kwa wapinzani. Kutinga hatua ya 16 bora itakuwa hatua kubwa kwa Ethiopia, timu ambayo bado inaendelea kujiimarisha chini ya Wubetu, lakini itawafurahisha mamilioni ya Waethiopia ndani na nje ya nchi kutazama timu yao ikicheza katika kinyang'anyiro cha ubingwa wa bara. Lucio Antunes (bosi wa zamani wa Cape Verde): Kandanda ya Cape Verde ilibadilika kutoka 2013 na kuendelea. Tulipata uzoefu wetu wa kwanza kwenye Afcon, ambao ulifanya soka yetu kujulikana kote Afrika na Ulaya pia. Shirikisho la soka lilikuwa na mradi na tulipoanza, Cape Verde ilikuwa ya 126 katika viwango vya Fifa na tuliendelea hadi kufikia nafasi ya  27. Tunajivunia kazi ambayo shirikisho limekamilisha hadi sasa. Natumai kuwa kila kitu kinakwenda sawa kwa timu yetu. Tuna wachezaji wazuri, ingawa wengi bado ni wachanga  na hawana uzoefu katika Afcon. Kocha wetu ni mwerevu sana, mzoefu, na anailewa soka ya Afrika vyema. Kikundi kiko imara - tumejipanga  katika ulinzi na na ile ya mashambulizi. Cameroon ndiyo timu inayopendwa zaidi, na sisi na Burkina Faso tutalazimika kupigania nafasi katika raundi inayofuata. Ethiopia ndiyo timu dhaifu katika kundi lakini inastahili heshima yetu. Ninaamini tutafika hatua ya makundi lakini kutegemeana na wapinzani katika hatua ya 16 bora tunaweza kwenda mbele kidogo. Nina imani.	https://www.bbc.com/swahili/59864549
technology	TikTok kupiga marufuku watoto kutiririsha video moja kwa moja	TikTok inaongeza umri wake wa chini wa kutiririsha VIDEO moja kwa moja kutoka miaka 16 hadi 18 kuanzia mwezi ujao. Uchunguzi wa Habari wa BBC uligundua mamia ya akaunti za Watoto zikienda moja kwa moja kutoka kambi za wakimbizi wa Syria, huku watoto wakiomba michango.	https://www.bbc.com/swahili/articles/c0304r4ye9ko
politics	Kenneth Kaunda: Alikuwa ni mtu aliyeamini Waafrika katika kujitatulia matatizo yao	Katika enzi ya uhai wake,  Kenneth Kaunda alionekana kuwa mtu aliyependa na kujivunia Uafrika na Waafrika kwa ujumla. Mmoja wa watu waliomfahamu na watakaoendelea kukumbuka falsafa zake ni Wakili na Mwanasheria wa Kenya Profesa PLO Lumumba. Akizungumza na mwandishi wa BBC Roncliff Odit amesema fikra za hayati Kenneth Kaunda zitadumu daima....	https://www.bbc.com/swahili/habari-57516375
health	Kufanya ngono na mwanamume ambaye hakumfahamu kwamtia Naomi Ireri mashakani	"Naomi Ireri, 41, ni mwanamke anayeishi na virusi vya ukimwi kutoka nchini Kenya ambaye amejizolea sifa kutokana na ujasiri baada ya kuamua kusimulia jinsi alivyoambukizwa virusi vya ukimwi. Bi Naomi mbali na kuwa wazi na hali yake ya virusi vya ukimwi katika vyombo vya habari nchini Kenya na hata kwenye mitandao ameamua kuzungumzia mazingira au matukio yaliyomfanya yeye kupata virusi. Naomi ambaye kwa sasa ana mtoto wa miaka saba alifahamishwa kuhusu hali yake wakati alipokuwa na mimba ya miezi mitano alipokuwa akihudhuria kliniki kabla ya kujifungua. ""Nilipoenda kufanyiwa vipimo vya damu, wahudumu wa afya walichukua muda kabla ya kunipa majibu yangu, na hapo nikaanza kuwa na wasiwasi -kwanini matokeo yangu yalichukua muda hivyo"", Naomi alisema. Baada ya muda mmoja wao alimuita Naomi na kumuuliza iwapo alikuwa amepimwa, hali yake ya ukimwi na akasema la! na hapo ndipo alipopewa habari kuwa amepatikana na virusi vya ukimwi. Naomi alishituka sana na kujawa na hofu asijue la kufanya. Anasema kilichomjia akilini mwake ni kuwa baba ya mtoto wake aliyekuwa na uja uzito wake ndiye aliyemuambukiza. Na akampigia simu huku akilia akimweleza kuwa ""umefaulu kuniambukiza virusi "" alisema Naomi. Ila mpenzi wake Naomi alikanusha hayo na kusema kuwa alikuwa tayari kupimwa virusi wakiwa pamoja. Waliporejea hospitali matokeo ya Naomi yalitokea akiwa na ukimwi ilhali mpenzi wake hakuwa na virusi. ""Nilishangaa sana ni vipi mimi nilikuwa  na virusi na mpenzi wangu alikuwa hana'' alisema. ''Hapo ndipo nilianza kurejesha akili yangu nyuma, ili kukumbuka mahusiano mengine ya kimapenzi niliyokuwa nayo'' Baada ya kutafakari kwa muda anasema alikumbuka mwanamume mmoja ambaye alishiriki ngono naye mara mmoja tu zamani kabla ya kukutana na mpenzi wake wa sasa. Naomi aliendelea kusimulia kwamba aliambukizwa ukimwi mwaka wa 2010 lakini alifahamu hali yake mwaka wa 2012 kumaanisha kuwa alikutana na mpenzi wake ambaye ni baba ya mtoto wake akiwa ameambukizwa ila hakufahamu wakati huo . Unaweza kutazama mazungumzo yake na BBC Je ilikuwaje hadi akaambukizwa virusi vya ukimwi? Naomi anasema kuwa ndoto yake ya kupata mpenzi ambaye angemchumbia hadi amuoe ilimshawishi sana, alipokutana na mwanamume mmoja mwaka wa 2010. Kama kawaida ya mahaba anasema kuwa yalikuwa moto sana na katika kipindi cha wiki mmoja hivi mapenzi yalikuwa yamenoga hadi wakaamuwa kuwa wangeshiriki ngono. Pia anasema kuwa mtu huyo alikuwa amemuahidi ndoa na mambo mengine mengi. Baada ya wiki mmoja waliamua siku na wakati wa kukutana, anasema kuwa alitumai kuwa penzi lake na mwanamume huyo lingenoga na hatimaye wawe mume na mke. Walikutana kama walivyokuwa wamepanga, na kushiriki naye mapenzi kwa usiku huo, baada ya hapo hakumuona tena mwanamume huyo na kila mara alipojaribu kupiga simu, alikuwa haipokei na wakati mwingi ilikuwa imezimwa. ""Nilisononeka sana kwa kuwa sikuweza kumfikia mwanamume huyo ambaye nilikuwa nimeanza kumpenda, ila sikujua kwake, wala sehemu ya kumtoa wala sikufahamu jamaa yeyote kutoka kwao au hata rafiki ""alisema Naomi. Baada ya muda Naomi aliamua kuendelea mbele na maisha na hata kuingia kwa uhusiano mwingine wa kimapenzi na mwanamume ambaye sasa ni baba ya mtoto wake. Aliposhika mimba ndipo matukio ya usiku mmoja tu na mwanamume ambaye hakumfahamu vyema yalianza kumfuata kwa kuwa alifahamishwa kwamba alikuwa na virusi. Tangu alipofahamu hali yake, baba ya mtoto wake pia alifutilia mbali uchumba wao lakini akaahidi kuwa atamtunza mtoto akiwa mbali na wao. Naomi alijuta sana lakini na kuamua kuangazia maisha yake kama kielelezo cha jamii, kwa kujitokeza kwa umma kusimulia jinsi chaguo la kuharakisha penzi lilivyomletea ugonjwa."	https://www.bbc.com/swahili/habari-51104786
entertainment	Diamond Platinumz: Sababu ya Tuzo za Tanzania kufa ni mimi	Msanii maarufu wa Tanzania Diamond Platinumz ametoa EP yake ijulikanayo kama FOA. Msanii huyu ambaye ameshinda tuzo nyingi duniani anasema EP hii ni kionjo tu cha Album kubwa itakayokuja baadaye. Diamond yuko Uingereza kutangaza kazi yake hii mpya na ametembelea studio zetu za London na kuzungumza na mwandishi wetu Salim Kikeke.	https://www.bbc.com/swahili/61127193
religion	Hong Kong : Fahamu mji huu unaopenda ushirikina zaidi duniani na vituko vyake	"Wakati wa siku ya joto na baridi mjini Hong Kong, mfanyikazi wa masuala ya kifedha katika mji huo Wai Li hutembelea Wong Tai Sin, hekalu lenye shughuli nyingi jijini, ili kufanya shughuli ya kutabiri  kwa jina kau cim. Nadhani  raia wengi wa Hong Kong wanapendelea ushirikina kwa njia moja au nyengine. Wengi hutumia ushirikina kuongeza bahati yao ama kuzuia bahati mbaya. Shughuli hiyo maarufu inashirikisha kutikisa bomba lenye vijiti 100 vya mianzi  hadi kijiti kimoja kitakapoanguka chini. Kila kijiti kina hadithi inayolingana ambayo ikitafsiriwa na watabiri wa hekalu hilo inatoa fursa ya kujua hali yako ya  baadaye. Li anapiga magoti juu ya mto wa maombi mbele ya madhabahu ya hekalu hilo, anafunga macho yake na kuanza kutikisa bomba la vijiti 20 vya bahati huku akizingatia swali ambalo anataka lijibiwe. Dakika chache baadaye Vijiti 24 vinaanguka chini. Na baadaye  akielekea katika eneo la hekalu hilo linalotabiri bahati , Li anakutana  na Mwalimu Joseph, mtabiri mkongwe wa miaka 20, ambaye hufanya tafsiri kwa kutumia muongozo wa fimbo yake . Akiketi mbali naye kwenye kibanda chake, Mwalimu Joseph anamwambia Li asitarajie maendeleo yoyote au kupandishwa vyeo mwaka huu na kwamba atapata shida chache mbele ya kazi. Kwa ujumla, anasema, bahati yake itakuwa ya wastani.. Li, ambaye alitembelea hekalu hilo mara kadhaa siku za  nyuma, anaamini usomaji huo ni sahihi. ""Wong Tai Sin hajawahi kunikosea hapo awali,"" alisema. ""Siku zote huwa ninakuja hapa wakati wowote nina maswali au maamuzi ya kufanya juu ya maisha yangu ya baadaye. Ninahisi ni sahihi;"" Li sio mtu anayefuata dini lakini, kama wengi wa wageni 10,000 wa kila siku ambao hupitia hekalu hilo, yeye ni mtu huru linapojiri suala la ushirikina . ""Ikiwa mimi ni mwaminifu, nadhani watu wengi wa Hong Kong wanafanya ushirikina kwa njia fulani. Watu wengi hapa watafanya vitu ili kuongeza bahati zao au kuepusha bahati mbaya. "" Ilikuwa ushirikina, Li anasema, ambao ulimzuia kukodisha ghorofa mpya hivi karibuni. ""Usimamizi wa jengo hilo ulinipa chumba 1404,"" alisema Li. ""Sikuweza hata kutazama ghorofa hiyo kwasababu nambari ya nyumba niliopewa nilihisi kana kwamba itaniuwa . Sitaki kujihatarisha kuishi huko, ingawa walinipa punguzo kubwa la kodi. "" Li hayupo pekee  katika kuzuia au kuogopa chochote kinachohusiana na nambari nne, kitu ambacho kinajulikana kama ""tetraphobia"". Inaaminika kwamba nambari nne ni sawa na kifo. Nambari kumi na nne na 24 zinachukuliwa kuwa mbaya zaidi, kwasababu nambari 14 inaaminika kuwa utakufa  huku nambari 24 ikiaminiwa kuwa ni ""rahisi kufa"". Majengo ya vyumba, hoteli, ofisi na hata hospitali katika jiji hilo mara nyingi huruka ghorofa zilizo na nambari hizo. ""Ni jambo la ushirikina,"" alisema John Choi, ambaye amefanya kazi kama bwana feng shui huko Hong Kong kwa zaidi ya miaka 10. ""Hata kwenye jengo langu la ghorofa ya 40 hadi 49 hazipo. Inaisha na 39 halafu huendelea na ghorofa ya 50 . Halafu hakuna ghorofa ya 4, ghorofa ya 14,  24 au gorofa ya 54. Mbali na ukosefu wa ghorofa zenye nambari nne, muonekano mwingine wa kawaida nje ya majengo na nyumba kote jijini humo ni makaburi ya Tu Di Gong. Kawaida makaburi hayo yapo nje ya lango kuu la majengo, makaburi haya ni ya  mungu wa Wachina Tudi Gong, Mungu wa Udongo na Ardhi, ambaye anaaminika kuweka mbali nguvu hasi au vizuka, na kuwabariki watu wanaoishi kwenye uwanja wake. ""Watu wengi hapa wanaamini miungu na roho zina nguvu kubwa ya kubadilisha bahati au hatma ya mtu,"" alisema Choi. ""Unaweza kupata maduka mengi yana kaburi la Tu Di Gong lililoko karibu na mlango wao mkuu. Kwa maana hiyo hiyo, ni kama ofisi ya usimamizi inayowazuia wavamizi kuingia kwenye duka. "" Choi anasema kuwa hali ya ushindani mkali uliopo jijini humo ndio unasababisha watu wengi kutumia imani za ushirikina kujaribu kukuza bahati na fursa zao. ""Katika eneo lenye ushindani mkubwa, unawezaje kuwashinda wengine?"" Aliuliza Choi. ""Kitu pekee unachoweza kufanya ni kumtumia feng shui kusaidia kuongeza bahati yako Feng Shui, haswa ""upepo na maji"", ni mazoezi ya zamani ya Wachina ya kutumia nguvu za nishati kuoanisha watu binafsi na mazingira yao ya karibu ili kuleta bahati nzuri na afya. Aina ya utafitii (mazoezi ya kupanga au kuweka majengo au tovuti zingine kwa bahati nzuri), leo imepigwa marufuku katika bara la China na Chama cha Kikomunisti kama ""ushirikina wa kimwinyi"", kwani unaenda kinyume na imani kuu ya chama cha taifa hilo . ""Wakati walipopiga marufuku feng shui nchini China, Washiriki wengi wa  feng shui walikimbia na kuja Hong Kong,"" alisema Choi. ""Baadhi yao pia walikwenda Taiwan kwa sababu zile zile."" Leo, feng shui inabaki maarufu huko Hong Kong, na Choi anasema karibu 40% ya watengenezaji wa jengo bado wanashauriana na bwana wa feng shui kushauri juu ya muundo mzuri zaidi wa miradi yao. Bei za mashauriano kawaida huanzia HK $ 8 / sq ft na bwana wa kawaida, hadi HK $ 30 / sq ft na bwana wa kiwango cha juu. Ikiwa ni mradi mpya wa ujenzi, inaweza kuanzia HK $ 1m hadi dola milioni chache kwa kila mradi. Kitu pekee unachoweza kufanya ni kutumia feng shui kusaidia kuongeza bahati yako Majumba mengi marefu katika eneo kuu la kibiashara jijini hujulikana kama majengo ya feng shui. Kwa kweli, sifa zao nyingi za muundo zinashawishiwa itikadi za zamani na Fengshui. Wataalam wanasema kuna vita vya feng shui vinavyotokea katikati mwa jiji. Jumba refu la Benki Kuu ya China inasemekana linafanana na kijembe ambacho kinakata utajiri wa majengo yanayolizunguka kwa kutumia nishati yake inayojulikana kama ""sha qi"", ambayo inamaanisha ""kuua nishati"". Jengo la jirani la HSBC linadaiwa kuongeza vitu viwili kama mizinga (winchi za huduma) juu ya paa lake kama kinga. Muda mfupi baada ya jumba refu la Benki  kuu ya China kukamilika mnamo 1989, bei ya hisa za HSBC zilipungua katika historia yake. Ili kukabiliana na nishati hasi, HSBC inasemekana ilielekeza vitu vyake kama kanuni moja kwa moja kwenye Benki ya China. Tangu wakati huo, kulingana na hadithi, utendaji wa HSBC umeboreka. Baada ya mashauriano marefu na wataalam wa feng shui, HSBC pia iliweka simba wawili wa shaba moja kwa moja mbele ya mlango wake mkuu. Katika feng shui, simba ni ishara ya ulinzi na utajiri na hadhi ya kijamii. Kwa kuwa HSBC ni benki ya sita kwa ukubwa ulimwenguni, baadhi ya wenyeji wanapenda kushika pua na vidole vya simba kwa matumaini kwamba utajiri wao mzuri wa feng shui utawapatia bahati. ""Tunaamini kugusa vitu vya feng shui  kunaweza kuleta bahati nzuri,"" alisema Choi. Ni sawa, anasema, kukaa na watu wenye bahati - utajikuta ukipata fursa nzuri zaidi, lakini hakuna dhamana yoyote. ""Ili kufikia mafanikio, kuna msemo wa zamani wa Wachina ambao unasema 70% inategemea bidii yako, 30% inategemea bahati yako."" Imani za kishirikina huko Hong Kong pia zinaelekezwa kwa marehemu. Wakati wa sherehe za kuheshimu na kuabudu mababu waliokufa, miongoni mwao siku ya kufagia kaburi inayojulikana kama tamasha la Qingming inayofanyika mwezi Aprili, waombolezaji huchoma picha za pesa, nguo, nyumba na hata vifaa vya hivi karibuni kama simu za rununu na Runinga. Inaaminika matoleo haya yatawawezesha marehemu kuwa na maisha ya baadaye yenye furaha na mafanikio. Kwa kuwa watu hawawezi kuwa na udhibiti kamili wa maisha yao, imani za kishirikina zitakaa kwa muda mrefu kama tunaweza kufikiria ""Tunaamini kwamba ikiwa utawatunza mababu zako watakubariki ,"" alisema Choi. ""Baba yangu alipokufa alikuwa maskini kabisa wakati huo. Kwa hivyo tulimchomea vitu vingi ili apate kuwa tajiri katika maisha yake ya baadae. Hata mimi nilifanya hivyo. Hii ni jamii ya ushirikina baada ya yote. "" Sababu za kuwepo kwa utajiri wa imani za ushirikina Hong Kong ni ni vigumu kubaini. Baada ya  kuwa chini ya koloni ya Uingereza  kwa zaidi ya miaka 150 na kuchukua imani za Mashariki na Magharibi, leo wakazi wengi wanaamini ushirikina  kutoka kwa tamaduni zote mbili. Kwa mfano, Wakaazi wa Hong Kong wataepuka kutembea chini ya ngazi (inachukuliwa kuwa bahati mbaya Magharibi) na vile vile kupeana saa kama zawadi (inachukuliwa kuwa bahati mbaya kwa Wachina, kwani neno saa linasikika sawa na kuhudhuria mazishi ). Yan Zhang, profesa katika Chuo Kikuu cha Kitaifa cha Singapore ambaye ameandika tafiti juu ya jukumu la mila za ushirikina katika kuzuia bahati mbaya, anasema sababu maarufu zaidi kwa nini watu wanaamini ushirikina ni kupata hisia ya kudhibiti mazingira yao ""Kufanya vitendo vya ushirikina hufanya watu kuhisi hali ya udhibiti, ambayo huwafanya wasisikie wasiwasi au woga,"" alisema Zhang. ""Sayansi za kidini na a ushirikina zinaweza kusaidia watu kuhisi udhibiti na faraja. Hong Kong sio mahali pa kidini, kwa hivyo ili kujisikia bora, mtu anahitaji kutegemea sayansi au ushirikina. "" Lakini kivyovyote vile , imani ya ushirikina ya jiji hilo haiwezekani kutoweka hivi karibuni. ""Imani za kishirikina zinaweza kusasishwa baada ya muda wakati watu wanajua vizuri jinsi vitu fulani hufanya kazi,"" alisema Zhang. ""Walakini, sitarajii imani za kishirikina zitaondoka kabisa. Kwa kuwa hawawezi kuwa na udhibiti kamili wa maisha yao, imani za kishirikina zitasalia kwa muda mrefu sana."	https://www.bbc.com/swahili/habari-55162601
health	Je kuna vyakula ambavyo vinaweza kukushibisha kwa muda mrefu?	"Kuna baadhi ya vyakula ambavyo vinaweza kupunguza njaa yako, lakini je kuna vyakula vinavyoweza kupunguza hamu yako ya kula?. Gary Frost,  Mkuu wa idara ya Lishe na Chakula  Imperial College London, anasema kuwa huku baadhi ya tafiti zimeonyesha kuwa baadhi ya vyakula, ikiwemo tangawizi na pilipili, vinaweza kupunguza hisia ya njaa, hili pia linapaswa kuangaliwa. Vyakula vingi vimetumiwa katika tafiti na athari zake kwa wanyama zinachunguzwa. Kulingana naye, ""watafiti bado hawajafikia matokeo halisi kuhusu ufanisi wa vyakula hivi kwa binadamu  ."" Lakini  Mary John Luddy,  profesa katika Chuo kikuu cha Bowling Green State Ohio, Marekani, anasema kuwa utafiti unachunguza viungo vilivyomo katika pilipili, ambavyo husababisha ukali wake baada ya kuila. Joto la mwili huongezeka na mtu huhisi kuungua mdomoni. Katika utafiti huu, Bi. Lodi alijaribu kula vkiungo hiki kwa kiwango cha kawaida ambacho binadamu anaweza kukila. Alianza utafiti huu  kwa kuongeza taratibu pilipili kwenye chakula chake cha nyumbani. Baada ya  muda fulani, aliwaalika watu 25 wa kujitolea kushiriki uchunguzi wake katika maabara yake ndani ya nyakati sita na kuwatengenezea supu ya pilipili. Watu hawa walikuwa wakikaa masaa manne na nusu katika maabara yake baada ya kula chakula ili kubaini  hamu yao ya chakula na matumizi ya nguvu. Baadaye, alikuwa akiwapa supu ya pilipili tena na mara hii walikuwa wakila chakula kadri wanavyotaka. Kulingana na utafiti huu, washiriki walikula kalori 10 nguvu zaidi ya mara nne baada ya kunywa supu yenye gramu moja ya pilipili. Washiriki ambao kwa kawaida hula pilipili mara moja tu kwa mwezi walisema walikuwa na kiwango cha chini cha hamu ya chakula  baada ya kunywa supu, na ukiwalinganisha na wale ambao walikula pilipili mara tatu kwa wiki hawakuwa na  kabisa ya chakula. Kulingana na Gary Frost, aina hii ya utafiti unaangazia tu athari za muda mfupi za chakula kwa hamu ya kula na sio athari za muda mrefu kwa mwili. Kuhusiana na hili, tafiti nyingine 32, sawa na hizi pia zimeonyesha kuwa kuna ushahidi mkubwa kwamba pilipili kali au chai ya kijani kibichi inaweza kusababisha kupungua kwa hamu ya kula chakula. Kinywaji kingine ambacho kiliibua tetesi  kwamba kinaweza kuzuia hamu ya chakula ni kahawa. Matthew Schubert,  profesa msaidizi katika Chuo kikuu cha  California, Berkeley, alitathmini utafiti ambao umekwishafanywa hadi sasa. Alitaka kujua iwapo kahawa kweli ina vitu  ndani yake vinavyoweza kupunguza hamu ya kula chakula au la. Tafiti kadhaa za aina hii zimeonyesha kuwa unywaji wa kahawa hupunguza kasi ya   mtu kuhisi njaa, hii ikimaanisha kuwa hupunguza kasi ya muda wa kuhama kwa chakula  kutoka tumboni  kuelekea kwenye utumbo mdogo. Alikula chini  ya kalori 70 katika mto wa sup. Anasema Bi  Lodi : ""Suala hili linaelezea sula muhimu, ambalo ni kuungua kwa ndani ya mdomo  baada ya kula pilipili’’. Kwa namna yoyote ile, karoli za ziada ambazo mtu yule aliziunguza baada ya kula chakula  chenye pilipili ni kidogo sana na hakina  ufanisi  kwa muda mrefu kwa utumbo mpana. Lakini hakuna utafiti ulioonyesha kwamba unywaji wa kahawa una athari  ya kipekee katika mwili  na kupunguza hamu ya kula chakula. Schubert anasema kwamba iwapo  tafiti zijazo zitathibitisha kwamba kahawa hupunguza hamu ya chakula, inaweza kuwa chini ya karoli 100  hadi  200 kwa siku, kiwango ambacho bado kitakuwa ni kidogo sana. Katika baadhi ya tafiti, pia ilisemekana kuwa ulaji wa vyakula vyenye nyuzi nyuzi( fiber) huwafanya watu wawe safi kwa muda mrefu, lakini pia hii inaweza kuwa na athari wakati mtu anapokula vyakula hivi kwa kiwango kikubwa. Frost anasema: "" inashauriwa kuwa tule gramu 30 za vyakula vya nyuzi nyuzi( fiber) kwa siku, lakini watu wengi hula gramu 15 za fiber katika chakula chao cha kila siku. Iwapo tutaongeza kiasi hiki hadi gramu 30, itaathiri hamu yetu ya kula. Lakini athari itatoweka taratibu ."" Pia kuna imani kwamba kuna vyakula vya protini , ambavyo vinasemekana kupunguza hamu ya chakula, lakini Martin Kollmeier, profesa wa afya ya umma na lishe  katika North Karolina nchini Marekani, anasema kwamba badala ya kuweka bidii ya kula aina fulani za vyakula ili kupunguza hamu ya kula, ni bora kunywa maji ambayo hupunguza hamu ya kula kwa muda."	https://www.bbc.com/swahili/articles/cv25754lj5lo
sports	John Mikel Obi: Kuitosa United na kuichagua Chelsea ulikuwa 'uamuzi bora zaidi maishani mwangu'	"Nahodha wa zamani wa Nigeria John Mikel Obi anasema kuchagua kujiunga naChelsea na kuitosa Manchester United katika uhamisho uliokumbwa na utata mkubwa mwaka 2006 ulikuwa ""uamuzi bora"" kaika maisha yake ya soka. Kiungo huyo aliyestaafu soka wiki iliyopita akiwa na umri wa miaka 35, alijikuta katika ya mzozo mkali ukizihushisha 'Red Devils' na The Blues mwaka 2005, kabla ya kusajiliwa mwaka uliofuata. Uamuzi wake wa kuhamia London, baada ya awali kutia saini Manchester United akitokea klabu ya Norway, Lyn Oslo, hatimaye umeonekana kuwa ni uamuzi uliokuwa na manufaa. Mikel alikua mmoja wa wachezaji wenye mafanikio zaidi katika klabu hiyo, akishinda Ligi ya Mabingwa Ulaya, Kombe la Europa, Ubingwa wa Ligi Kuu mara mbili, Kombe la ligi mara mbili na Vikombe vinne vya kombe la FA katika kipindi cha miaka 11 ambacho kilimalizika alipoondoka Stamford Bridge mnamo 2017. ""Sijutii uamuzi wowote niliofanya kwa sababu nilifurahia kila kitu nilichofanikisha nikiwa Chelsea - ni uamuzi bora zaidi ambao nimewahi kufanya maishani mwangu,"" Mikel aliiambia BBC Sport Africa. ""Nilisaini mkataba wa awali wa Manchester United nilipokuwa na umri wa miaka 17. Ukiwa mtoto na unamwona Sir Alex Ferguson akiwa mbele yako ameshika mkataba, bila shaka utasukumwa (kusaini)."" Chelsea waliokuwa na imani kusaini kwao, walishtuka kusikia amesaini kwa wapinzani wao. Wakala wake John Shittu alifunga safari mara moja hadi Oslo kuchukua na mchezaji kumpeleka London. Klabu yake ya Lyn ikatangaza kutoonekana kwake, ametokweka. Habari hizo zilienea kwenye vyombo vyote vya habari Norway, kukiwa na ripoti potofu kwamba huenda Mikel alikuwa ametekwa nyara. ""Ulikuwa utoto na mara tu Chelsea iliposikia habari hizo, walikuja na kuniondoa Norway,"" anakumbuka mshindi huyo wa Kombe la Mataifa ya Afrika 2013. ""Hapo ndipo watu walianza kusema kwamba nilitekwa nyara. Haukuwa wakati mzuri kwangu wakati huo. Nilitaka tu kucheza soka kwa sababu nilikuwa mdogo sana."" Mchezaji huyo mwenye umri wa miaka 35 alianza maisha yake ya soka kama kiungo mshambuliaji na bila shaka alikuwa mmoja wa wachezaji bora katika nafasi hiyo katika soka la vijana. Shuti lake akicheza namba 10 nyuma ya washambuliaji na timu za Nigeria za Chini ya 17 na 20, na kusaidia timu hiyo kufika fainali ya Kombe la Dunia la U20 mwaka 2005. Baada ya kushinda medali ya fedha kwenye michuano hao ya vijana nchini Uholanzi, Mikel alikamilisha uhamisho wake wa muda mrefu kwenda Chelsea mwaka mmoja baadaye. Bosi wa The Blues Jose Mourinho alimbadilisha Mnigeria huyo kutoka kiungo mshambuliaji na kuwa kiungo mkabaji - jukumu ambalo alicheza katika muda wote wa kukaa kwake katika klabu hiyo ya London Magharibi lakini ambalo lilidharauliwa na mashabiki wa soka nyumbani. Nigeria walitaka kumuona Mikel akifanya vyema akiwa kama kiungo mshambuliaji, huku wengi wakikosoa jukumu lake jipya katika klabu ya Chelsea, la kiungo mkabaji. Lakini Mikel anasisitiza kuwa hakuwa na tatizo na kubadili namba kuwa mchezaji wa ulinzi. Mourinho aliamua kwamba alitaka nicheze nafasi ya kiungo cha ulinzi. Mwisho wa siku, yeye ndiye kocha na alifanya uamuzi,"" Mikel alikumbuka. ""Tulizungumza na alihisi kwamba kwa sababu ya wachezaji wakubwa wa kiungo aliokuwa nao kwenye kikosi chake Chelsea kwamba nilipaswa kucheza nafasi ya kiungo wa ulinzi. ""[Claude] Makelele alikuwa anamalizia soka lake Chelsea, hivyo Mourinho alitaka nichukue mikoba ya Makelele."" Mikel aliichezea Nigeria mechi 89, akicheza fainali Kombe la Dunia mara mbili na kusaidia Waafrika Magharibi hao kushinda Kombe la Mataifa ya 2013, kabla ya kutangaza kustaafu soka ya kimataifa miaka mitatu iliyopita. ""Siku zote nilitaka kushinda Ligi ya Mabingwa kwa sababu ni mashindano bora zaidi ya kandanda ulimwenguni mbali na Kombe la Dunia,"" aliongeza. ""Kwa wakati huo kushinda kitu na timu ya taifa lilikuwa jambo nzuri. Nikiwa mtoto nilikuwa nawatazama mastaa kama Jay-Jay Okocha na Kanu, nilisema nataka kushinda kitu nikiwa na timu ya taifa. ""Nina furaha sana kuweza kufanya hivyo. Nitawaweka wote wawili juu kama nyara zangu ninazozipenda sana."" Baada ya kuanza soka lake akiwa kwene kituo cha kulea vipaji cha Jos, Mikel ana nia ya kuwa na jukwa kama hilo kwa ajili ya watoto wengine kuishi katika ndoto zao, pia. Yuko tayari kutumia mradi wake mpya wa 'Back2Base' uliozinduliwa hivi majuzi mjini Lagos ili kuwasaidia vijana wa Nigeria wenye vipaji. ""Tunataka kwenda kupata vipaji hivi vipya vya watoto hawa ambao tunajua wanaweza kuwa wakubwa maishani."" Mmoja wa wanasoka mahiri wa Nigeria, Mikel anataka kutumia kujuana kwakwe na watu kadhaa barani Ulaya ili kuwafahamisha wachezaji wa kipekee waliogunduliwa kwenye akademi yake. “Kama kipaji chochote kinalingana na kile tunachokitafuta, basi bila shaka tutawapa nafasi ya kwenda nje ya nchi,” alisema. ""Nimekuwa nje ya Nigeria kwa miaka mingi sana, nina juana na watu. Tunahitaji kwanza kabisa kuwafanya wajitambulishe hapa, kisha tutaona ni nani yuko tayari kwenda huko."""	https://www.bbc.com/swahili/articles/cp3v8jdkj74o
