entertainment	Burna Boy agbaala n'ihe emume Trevor Noah	"Burna Boy agbaala n'ihe emume Trevor Noah bụ nwa afọ Saut-Afrika bụ ọkpaọchị a ma ama na mba Amerịka. Nke mere ụmụ Naijiria jiri kpụrụ ya na Trevor n'ọnụ. Burna Boy, onye gụrụ egwu ya a kpọrọ ""ye"" nakwa ""Anybody"" n'ihe emume Noah gosiri na ọ bụ ezigbo nwa Naijirịa ka ọ wuchiri. Ka nwa amaadị a ritere nzere ""BET international act afọ 2019' na Trevour kelechara, ihe pụrụ ya n'ọnụ bụ ""How una dey now?"" Ọ kọọkwara Noah etu ya siri zute ya mbụ na Saut Afrika n'afọ 2014. ""Anyị na-achọ ịbanye, ebe Trevour na-achọ ịpụta. Ndị mmadụ na-eti ""Trevor! Trevor"" Nwaanyị m na ya so gaa jụrụ biko a chọrọ m ị ga-kelee Trevour ma agbọja ya, 'nọọ ebe ịnọ."" Akụkọ ya tọrọ Trevor nnukwu ọchị dịka o kwuru na ọ bụrụ ụfọdụ mmadụ, ha ga-eji maka ihe ahụ mere bido kpọwa ya asị. Trevor Noah: Kedụ ihe mere egwu Naijiria nakwa egwu si Afrịka ha ji achake n'ụwa niile ugbua? Burna Boy: Ihe niile na-alaghachi ebe o si. Ọ bụ maka na egwu si n'Afrika bịa, egwu na-alaghachịkwa n'afrịka ebe o si. ""Mgbe ihe niile mebichara, onye ọbụla alawa. Trevor Noah:  Ị kpọrọ egwu gị ' Afro fusion' gịnị bụ 'Afrofusion.' Burna Boy:  ""Afrobeat dịka 'pizza,ntọala ya bụ 'flour', i nwere ike ifenye ya 'hip-hop' maọbụ 'pepperoni' maọbụ 'dancehall' bụzị ihe ndị a na-etinye ya were nweta ụdị egwu ị chọrọ."""	https://www.bbc.com/igbo/49347423
health	Overcoming depression: ‘Ịzụ ụmụanụmanụ dọpụtara m n’echiche ịkwụ ụdọ’	Iyke Elueze nwa afọ Igbo ndụ na-atọ ka nnu. Ọ na-ama akwụkwọ ma bụrụkwa onye a ma ama n'ụlọakwụkwọ. Mana egwu dagharịrị ka ọ banyere mahadum. Nsogbu dị iche iche dakwasịrị ya nke mere o jiri gaa mahadum anọ tupu o nwee ike ịgụcha akwụkwọ mahadum. Nsogbu emeghị ihe mgbe ọgbọ ya mere, butere ya oke echiche na obi nkoropu nke bụ na echiche igbu onwe ya banyere ya n'ime. N'ihe onyonyo a, Iyke onye nwere nkịta iri, icheoku atọ nakwa otu nwamba, kọwaara BBC etu ịzụ amụmanụ si dọpụta ya n'echiche ikwụgbu onwe ya. Lee akụkọ ije ya n'ihe nkiri a:	https://www.bbc.com/igbo/48203757
religion	Akụkọ kachasị n'ụtụtụ a: Ndị Bishọp Katọlik ehiwela ngagharịiwe	Akụkọ kachasị n'ụtụtụ a Ndị Bishọp ụka Katọlik ehiwela ngagharịiwe Ndị Bishọp ụka katọlịk na Naịjirịa ehiwela ngagharị iwe n'ụbọchị iri abụọ na abụọ nke ọnwa Mee maka ndị ụka ha gụnyere ndị ọzụzụ atụrụ abụọ egwuru na Benue Steeti n'ọnwa gara aga Ngagharị iwe a ga-eme n'ụbọchị ahụ aga-eli ndị a nwụrụ anwụ ma kpọkuo ndị ụka Kraịst niile ga ha gbakọta aka ọnụ mee ya bụ ngagharị iwe. Gọvanọ Rochas Okorocha na ndị ndu APC na-alụ ọgụ Ọgbaghara ka na-aga n'ihu na pati APC nke Imo Steeti dịka Gọvanọ  Rochas Okorocha ebola ndị ndụ APC bụ National Working Committee ebubo na aka ha  dị na ya. Na nzaghachi,  onye odeeakwụkwọ  APC bụ Bolaji Abdullahi gwara Gọvanọ Okorocha  na ọ bụ enweghi ike ịhazi mmekọrịta dị n'etiti ya na ndị nke ya bu nsogbu ya, ya ebokwasila ndị ndu APC  ihe o wetara onwe ya World Health Organisation (WHO) Otu na-ahụ maka ahụike n'ụwa bụ World health Organisation ekwuola na ha na-atụ anya ibubata ọgwụ nyọcha maka ọgwụgwụ ọrịa ebola na mba Congo na mbido izuụka a. Ha kwuru na ruru ọnụ ọgwụ puku anọ bụ ihe a ga-eziga n'ebe ahụ. Barcelona amala afọ n'ala na ebumnobi ha ịbụ ndị anaghị emeri emeri n'asọmpị La liga nke afọ a. Ebe Neymar turula ugo dịka ọkacha agba bọọlụ na France Lig Une Rangers na Akwa United enwetaghị goolu ọbụla dịka ha zutere onwe ha n'asọmpi NPFL nke izuụka Iri abụọ na otu. Gee akụkọ anyị n'otu nkeji	https://www.bbc.com/igbo/afirika-44106501
entertainment	Osinachi Nwachukwu's Twin Sister: A nọ m n'anyammiri ụbọchị Osinachi na di ya gbara akwụkwọ - Ejima Osinachi Nwachukwu	"Dịka ụwa niile ka na-eru uju Osinachi Nwachukwu, bụ onye a ma ama na-eti egwu ụka, ejima ya bụ Amarachi Eze agwala BBC Igbo na ihe niile a ka dị ya ka na nrọ. O kwuru na ya ekwetabeghị na nwanne ya nwaanyị anwụọla n'ezie, mana ihe niile dị Chukwu n'aka. Amarachi kwuru na Peter Nwachukwu bụ di Osinachi kpasoro ya ezinụlọ ha nnukwu agwa ọjọọ oge nwanne ha nwaanyị dị ndụ. ""Ihe mbụ Peter Nwachukwu mere gbawara m obi bụ oge ya na Osinachi na-agba akwụkwọ."" ""Ebu m Osinachi ụzọ lụọ di, ọ bụ ya kpooro m akwa n'ụbọchị agbamakwụkwọ m, o kwere m nkwa na ọ bụ m ga-ekporo ya akwa n'ụbọchị nke ya."" ""Mana di ya bụ Peter Nwachukwu fooro ntutu ya taa sị na nke ahụ agaghị eme."" ""N'ụbọchị agbamakwụkwọ Osinachi, ọ bụ onye ọzọ kpooro ya akwa, mụnwa anọrọ n'akụkụ na-ebe sọ akwa."" BBC agbalịala ugboro ugboro ịnụ n'ọnụ Peter Nwachukwu mana ọ mịtabeghị mkpụrụ. Anyị kpọrọ ekwentị ya mana ọ zaghị, anyị zigakwaara ya ozi ekwentị, mana ọ zaghachighi n'agbanyeghị na o gosiri na a gụọla ozi ahụ. Amarachi kọkwara ọtụtụ ihe ọjọọ o kwuru na Peter Nwachukwu mere ya onwe ya. O kwukwara na ọ naghị ekwe ka ndị ezinụlọ ha ọbụla rute nwanne ha nwaanyị bụ osinachi nso. Ọ gakwara n'ihu kwuo na Osinachi anaghị ekwe ka ha kọtara onye ọzọ ihe ọ na-agabiga n'aka di ya bụ Peter Nwachukwu. Cheta na Osinachi Nwachukwu nwụrụ n'ọdị nso a dịka ọ rịachara obere ọrịa. Akụkọ bu ụzọ pụta bụ na ọ bụ ọrịa kansa ka Osinachi rịara tupu ọ nwụọ. Mana ọ bụ oge ọ nwụchara ka kepukepu pụtawara na di ya na-emekpa ya ahụ, ma na-eti ya ihe kwa mgbe kwa mgbe. Ndị uweojii ekwuola na ha anwụchiela nwoke ahụ bụ Peter Nwachukwu ma malite nnyocha gbasara ebubo ahụ. Oge ọ dị ndụ, Osinachi Nwachukwu bụ onyeisi ukwe n'ụlọụka Dunamis International dị n'Abuja. Onyeisi ụlọụka a bụ ụkọchukwu Paul Enenche apụtala kwuo na ya amaghị na Osinachi gabigara ụdị ihe dị etu ahụ n'aka di ya bụ Peter Nwachukwu. Enenche kọwara na Osinachi gwara ya na ọ bụ obi mgbu na-eme ya, nke mere o ji ziga ya ụlọọgwụ maka ịnata ọgwụgwọ."	https://www.bbc.com/igbo/afirika-61104547
religion	Anambra Church Invasion: A mabeghi ndị wakporo ụlọụka n'Aguleri - Uweojii	"Uweojii Anambra Steeti ekwuola na ọ bụ ndị ha na-eche na ha bụ ndị ohi gara n'ụlọụka Anglican dị n'Aguleri merụọ ụkọchukwu na ndị ọzọ ahụ. Ọnụ na-ekwuru ndị uweojii bụ Haruna Mohammed mere ka BBC Igbo mata nke a. Ọ gara n'ihu kwuo na ọ bụghị nwakpo ndị obodo ọzọ mere dịka akụkọ na-efegharị na soshal midia. Kama na nyocha ka na-aga n'ihu ịmata ndị mere arụ a ma chọpụta ihe bụ ebumnobi ha na mwakpo ahụ. Ọ sị; ""Onweghi onye ga-asị na ọ bụ mwakpo ndị obodo ọzọ mere kama nyocha ka na-aga n'ihu ịmata nke bụ eziokwu."" Mana onyeisi obodo bụ Hipo Onwuegbuke gwara ndi ntaakụkọ na mwakpo a akarịala naanị izu ohi. O kwuru na ụdịrị ya emeela na nso nso bụ nke ndị nchekwa obodo gbochiri. Akụkọ pụtara na ngwụcha izuụka na ndị omekaome wakporo ụlọụka St Peters Anglican dị n'Agụleri Anambra Steeti n'ụbọchị 2 ọnwa Julaị. Na mwakpo a, ha merụrụ onye nkuzi ụlọụka bụ Christopher Chukwu, onye ụkọchụkwụ bụ Akachukwu Ikedilo na ọnye ọzọ bụ Mathew Nwude ahụ. Ndị omekaome riri mbọmbọ ọsọ tupu ndị uweojii na ndị nchekwa obodo erute ebe ahụ. Dịka ọ dị ugbua, ndị merụrụ ahụ nọ n'ụlọọgwụ anata ọgwụgwọ."	https://www.bbc.com/igbo/afirika-48912737
sports	Commonwealth Games: Ese Brume, Amusan, Chukwuma, Ofili, Nwokocha na ndị ọzọ chakere n'asompi Birmingham 2022	"N'agbanyeghị ka ụbọchị si kwuru na Naijiria, ụmụafọ Naijiria chakere ka kpakpando n'asompi mba ndị nọ n'otu Commonwealth nke afọ a kpọrọ Birmingham 2022. Naijiria ritere ọlaedo 12, n'ime ọla ir35  ha nwetara n'asompi ahụ malitere n'abalị Julai 28 ma kwụsị taa bụ abalị asa8,2022. Lee ụfọdụ n'ime ha: Ese Brume eritere Naijiria ọlaedo nke mere ya ọlaedo nke 12 Naijiria na-erite n'asọmpị Commonwealth Games  nke ga-akpụrụ ọnụ taa bụ abalị asatọ nke ọnwa Ọgụst afọ 2022. Mmeri ahụ nke bịara Ụbọchịụka pụrụ iche n'ihi na Brume mere ihe mmnwaanyị emebeghị n'asompi ịkwụ ụgba nke ụmụnwaanyị si mba nọ na otu 'Commonwealth'. Nwaadaa a mụrụ ya n’Ughelli, Delta steeti n’afọ 1996, chawapụtara na Naijiria n’afọ 2012 n’asompi Nigeria Athletics Championship ebeb ọgbara onye nke isii. Brume si n’ezinaụlọ ndị na-eke ike n’asompi dịka nwanne ya nwoke nke obere bụ Godson Okeoghene Brume nọrọ n’afọ 2021 mee n’ime mmadụ emebeghị n’asọmpi ọsọ n’Afrika dịka o meriri n’ọsọ 100 mita nke ndị erubeghị afọ 18.  Tobi Amusan bụ onye gbaara Naijiria ụzọ ọlaedo n'asompi 'Commonwealth malitere na Birmingham dị na mba Briten n'abalị 28 nke ọnwa Julai. Amusan ritela ọlaedo n’asọmpi Commonwealth Games dịka o mekwara ọzọ ihe mmadụ emebeghị n’asọmpi 'Commonwealth Games' site na inweta mmeri n’ọsọ mgbochi (hurdle ) 100 mita nke ụmụnwaanyị na tikọmkọm iri na abụọ na ọkara (12.30secs). Favour Ofili so n'ụmụnwaanyị anọ riterela Naijiria ọlaedo n'ọsọ 'relay race'. Ụmụnwaanyị Naijiria anọ a; Rosemary Chukwuma, Tobi Amusan, Favour Ofili,  na  Grace Nwokocha riteere olaedo n'ọsọ mgbochị 100 mita nke mmadụ anọ! Ụmụada a mere ihe mmadụ e mebeghị n'Afrịka dịka ha nwetara mmeri a na tịkọmtịkọm 42 na ụma (42.10secs). Akụkọ Ofili na-atụ n'anya n'ihi na oge ọ batara mba Briten maka asompi 'Commonwealth Games, a chọpụtara covid-19 n'ahụ ya. Mana ọ gbakere were nwee ike sonye n'asompi ahụ o ritere mmeri. Favour Ofili na-agbara mahadum Louisa University ọsọ. Rosemary Chukwuma bụ ọgbaọsọ Naijiria so mụkee n'asọmpi 2022. Ọ bụghị taa ka Chukwuma malitere ikpokọ ọla n'asompi. N'afọ  2018, Chukwuma ritere ọlaedo n/'ọsọ 100 mịta na""Summer Youth Olympics"" na tịkọmtịkọm 11.17. Folashade Lawal Rafiatu riteere Naijiria ọlaedo n' asompi n'ibu igwe egwuregwu 'Commonwealth Games'. Rafiatu chapụtara n'ibu igwe dara 206KG  n'arọ. O mere ihe mmadụ emebeghị  n'ibuli igwe dị  59kg  90kg, 116kg na 206kg  nke ụmụnwaanyị na-atụghị mpe n'asọmpi ahụ.  Ọ sịrị, ""Nne na nna m jibu m eme ọnụ.  Nke a ga-eme ka obi kwuo ha ụtọ."" ""Ọlaedo nke 'Commonwealth' a tọọrọ m iche n'ihi na atụghị anya ya. Mana Chukwu mere m ya."" Lawal nwetaburu mmeri n'Afrịka dịka o meriri na asompi 'African Games' nke afọ 2019 nakwa   'African Weightlifting Championships' nke 2021.  Nzubechi Grace Nwokocha bụ ọgbaọsọ  nnwetarala ọla ugboro ugboro. N'afọ 2021 o riterela mmeri n'ịgba ọsọ 100 mita na Naijiria. Chioma Onyekwere bụ nwada Naịjịrịa ọzọ chawapụtakwara  n'asọmpi egwuregwu 'Commonwealth Games' dịka o nwetara Ọlaedo n'asompi ịtụ 'discus'.\n\nỤmụ Naịjirịa chị ọkụ aga asọmpi dị icheiche n'oge a, etu a ha si emepụta Naịjirịa ihu, ndị ndu Naịjirịa a na-emeputakwa ha ihu etu a? Olarinoye A Olanike  chapụtara n'ibu igwe dara 206KG  n'arọ. Odunayo Adekuoroye  ritere Naijiria ọlaedo n'asọmpi igba mgba ụmụnwaanyị n' egwuregwu 'Commonwealth Games nke afọ 2022'. O meriri Anshu Mali nke India were rite nturuugo ahụ na mgba ahụ kara aka. Onye Ondo steeti, Adekuoroye eritebuola  ọlaedo n'egwuregwu 'Commonwealth Games' n'afọ 2014,2018 nakwa 2022.  Nwachukwu Chiemerie ritere ọlaedo n'asompi ndị ọlụsị na-atụ 'dicus'. Chiemerie tụrụ 'discus na timkom timkọm 34.84 nke mere ya ahụbeghị n'ụwa. Nke mere ka ọ kụchapụ ike ọ kpabuorola dịka  o mere n'ọnwa Maachị afọ 2022 na mba Saụt Afrika. Blessing Oborududu ritere ọlaedo n'asompi mgba nke ụmụnwaanyị n'egwuregwu 'Commonwealth Games'. Oborududu meriri Linda Morais na mgba  ndị dara 68kg n'arọ. Nwaafọ Bayelsa steeti, enwetala ọtụtụ nturuugo ndị ọzọ nke gụnyere;ọlaedo n'asompi 2022 African Wrestling Championships  nke e mere na mba Morocco n'asompi  'Yasar Dogu Tournament' e mere n'Turkey n'afọ a. Miesinnei Mercy Genesis bụ ọgbamgba ritere Naijiria ọlaedo n'asompi  Commonwealth Games' nke e mere bịara n'isi njedebe taa bụ abalị asatọ nke ọnwa Ọgọstụ afọ 2022 na Birmingham, mba Briten. Mercy meriri Madison Parks nke Kanada were nweta ntutuugo ahụ."	https://www.bbc.com/igbo/articles/c6p7lj595j2o
business	Igbo cuisine: Ana m amalite ọrụ n'elekere atọ nke ụtụtụ - Onye Abacha	Ndị na-atụ mgbere n'ahịa Ladipo ma Grace Igwe dịka onye na-ere abacha. Mana ọ bụghị sọsọ ihe nwaagbọghọ ahụ na-eme. Nwa ada Igwe sị na olileanya ya bụ ịgụ egwu, ma gakwaa mahadum ga mụọ atụmatụ egwu. Iji mezuo ihe a, ọ na-ere abacha iji kpata ego. Ọ sị na nne na nna ya na-akwado ya ọfụma. O kwukwara na agbanyeghị na ụmụnwoke na-enye ya nsogbu, uche ya dị n'ihe ọ chọrọ bụ ịbarụ onwe ya uru. Kirie ihe onyonyo a ka ị mata ya n'uju:	https://www.bbc.com/igbo/afirika-49043504
politics	Akụkọ kachasị n'ụtụtụ a: APC Ekiti ahọpụtala ụbọchị mmegharị ntuliaka imeụlọ	Akụkọ ndị kachasị mkpa mere taa: Akụkọ ndị dị mkpa n'ụtụtụ a: E tinyela ụbọchị ọhụrụ maka ị me ntuliaka imeụlọ nke APC n'Ekiti steeti nke akagburu akagbu. Ndị isi pati APC họrọ ụbọchị iri n'otu nke ọnwa Mee (May 11) ka ha mechara nzụkọ gbatagbata maka ọgbaaghara mere na ntụliaka nke ha mere na Satode gaara aga. Ebola alaghachitela ọzọ WHO kwupụtara na mmadụ abụọ bu ọrịa ahụ, ebe mmadụ 17 nwụrụla díka a na-eche na ọrịa ahụ bidoro ọzọ na Bikoro dị na mba ahụ. Ndị uweojii anwụchiela otu abụọ ha kwuru na-azụ ahịa egbe na Benue steeti Ndị uweojii bokwara ndị a ruru iri n'otu ebubo na ha na-ebunye ndị ntọ na ndị omekome egbe ha jị arụ ọrụ mwakpo ndị mmadụ. Ha chọtara mgbọ, egbe dị icheiche na ngwa ọgụ ndị ọzọ ndị a bu agagharị. ...Ebe sinetọ akpọrọ Shehu Sani katọrọ ihe a ndị NAFDAC mere n'elu soshal midia Twitter: FIFA adaala Russia nha maka egwu ịkpa oke agbụrụ. FIFA dara mba Russia nha puku pounds iri abụọ na abụọ(22,000GBP) maka egwu ịkpa oke agbụrụ ndị na-akwado ha na-agụ mgbe otu France na Russia gbara bọọlụ n'ọnwa Maachị. Paul Pogba, Ousmane Dembele and N'Golo Kante ndị ọgba bọọlụ mba France bụ ihe ndị a metụtara. Ha kwuru na ha a gaghị enye otu ọbụla ohere ịkpa oke agbụrụ n'asọmpị iko mbaụwa n'abịa chaachaa. Gere akụkọ mere na mgbede a n'otu nkeji: Ihe nkiri nke taa:	https://www.bbc.com/igbo/afirika-44051540
health	Covid 19 n'otu nkeji: Yabas, jinja maọbụ galik o nwereike inye aka ịgwọta coronavirus?	Kedụ ihe ikwesiri ịma maka ịta jinja, galik maọbụ yabas? Ndị mmadụ ga-asị taa jinja, galik maọbụ yabas ka o nwereike inye aka ịgwọta Coronavirus, mana gịnị ka ndị WHO kwuru maks nke a? Ihe onyoonyo a ga-akọwara gị ha niile, kirie ya.	https://www.bbc.com/igbo/afirika-52100231
sports	Etu ndị Super Falcons nke Naịjirịa si eke ekike oge ha anaghị agba bọọlụ	Asọmpi iko mba ụwa ụmụnwaanyị nke Afrịka na-aga n'ihu ugbua, ebe ndị Super Falcons nke Naịjirịa na-agba mbọ ibute iko a. Asọmpi nke mbụ ha ga-abụ n'ụbọchị Mọnde oge ha na ụmụnwaanyị Saụt Afrịka ga-ezute. Mana dịka ha na-akwado asọmpi ahụ, ka anyị buru ụzọ gosi gị ụmụasa ndị ga agbara Naịjirị bọọlụ n’asọmpi a. Asisat Oshoala Oshoala eritela ọtụtụ nturuugo n'egwuregwu bọọlụ n'ụwa. Ọ gbaarala ọtụtụ otu egwuregwu a ma ama. Mana ekike ya mgbe ọ naghị agba bọọlụ na-achabakwa ọtụtụ n'anya Onome Ebi Onome bụ ọgba bọọlụ riterela ọtụtụ nturuugo kamgbe ọ gbawara otu Falcons. A mụrụ Onome n’ụbọchị asatọ nke ọnwa Mee afọ 1983. N’afọ 2019, ọ bụ nwafọ Afrịka mbụ gbarala asọmpi Iko Mbaụwa ugboro ise. Ekike ya na-apụkarị ọkụ n’ịntaneti. Ụdịrị isi na-amasị ya bụ ịkpụtu isi ya tee ya uhie ka ọ na-acha anwụanwụ. Chiamaka Nnadozie Ọ bụ mma nwata ka ị ga-elwe anya ka ọ bụ ọchị ya? Chiamaka Nnadozie nwere ha dum. A mụrụ ya n’ụbọchị asatọ nke ọnwa Disemba, afọ 2000. Otu egwuregwu ya na mba France bụ Paris FC. Glory Ogbonna Glory bụ nwafọ Igbo a mụrụ n’ụbọchị iri abụọ na ise nke ọnwa Disemba afọ 1998. Ọ na-agbara otu egwuregwu Santa Teresa FC dị na Spain. Ọ na-ejikekarị ka ụmụnwoke mana mgbe ọbụla o jikere, njike ya na-apụ iche. Osinachi Ohale Osinachi bụ nwa ada topuru etopu, maa mma. A mụrụ ya n’ụbọchị iri abụọ na otu nke ọnwa Disemba, 1991. Otu egwuregwu ya bụ Depotivo Alaves nke mba Spain. Dịka anyị sikwa hụ, ejiji ya na-abụkarị ejiji yitewere nke ụmụnwoke. Ashleigh Plumptre Nwaanyị ọcha a mụrụ na Leicester, England kpebiri n’onwe ya na ọ chọrọ ịgbara Naịjirịa bọọlụ. A mụrụ ya n’ụbọchị asatọ nke ọnwa Mee afọ 1998Ọ na mba Briten mana nna ya bụ onye Naịjirịa si na Legọs steeti. Ọ malitere ịgbara Naịjirịa bọọlụ n’ọnwa Febụwarị afọ 2022. Otu egwuregwu ya bụ Leicester dị na mba UK. Ngwa jiri anya hụ ka njike ya si adị mgbe ọ na-anaghị agba bọọlụ. Nicole Payne na nwanne ya Toni Payne Ụmụnne abụọ a na-agbara otu ‘super falcon’ n’azụ na n’etiti. A mụrụ Nicole n’ụbọchị iri na asatọ nke ọnwa Jenụwarị afọ 2001, mụọ nwanne ya Toni n’ụbọchị iri abụọ na abụọ nke ọnwa Eprelụ afọ 1995, na mba Amerịka. Ị hụ ha abụọ jikere, ị ga-eche na ha bụ ndị na-eyiputere ndị mmadụ akwa. Ị gaghị ama na ụmụ asa a ji ịgba bọọlụ mere akaraka. Michelle Alozie Michelle bụkwa nwada ọzọ njike ya na-apụ ọkụ na soshal midia. Ọ bụ nwata na-anaghị atụ ụjọ igosipụta akụkụ ahụ ya na soshal midia n’ejiji ọ na-eyi. Ngwa gbaara anya gị ekeresimesi. Francisca Ordega Kedụ ihe anyị agaghị ekwu maka Francisca? Nwaanyị ma agba bọọlụ, maa mma, ejiji ya bụrụzie elelebe eje ọrụ. Ngwa gbaara anya gị ekeresimesi. Rasheedat Ajibade Ajibade bụ ọmarịcha nwa ọtụtụ ụmụ Naịjirịa ma ọfụma. A mụrụ ya n’ụbọchị ise nke ọnwa Ọgọstụ afọ 1996. Otu egwuregwu ya bụ Minsk FC dị na Belarus. Ọ na-achaba gị n’anya? Mee ngwangwa maka na dịka Rasheedat si kwuo n’ọba soshal midia ya, ọ naghịkwa eche onye ọbụla. Ngozi Okobi-Okeghene A mụrụ Nogzi n’ụbọchị iri na anọ nke ọnwa Disemba afọ 1993. Ọ na-agbara otu egwuregwu Eskilstuna United nke mba Sweden. Rita Chikwelu O teela Rita gbawarala ụmụnwaanyị Naịjirịa bọọlụ. A mụrụ ya n’ụbọchị isii nke ọnwa Maachị afọ 1998. Otu egwuregwu ya bụ Madrid CFF di na Spain Ọ bụ nwaanyị ejiji ya na-eyitekwa nke nwoke, nke mere ụfọdụ ji ekwu na o nwere 'swag'. Halimatu Ayinde Ayinde gbabuuru otu 'Delta Queens' na Naịjirịa tupu ọ gaa ala bekee. Ọ dị afọ iri abụọ na asaa. Ugbua ọ na-agbara otu Eskilstuna United DFF nke mba Sweden. Regina Otu Christu Ucheibe Peace Efih Uchenna Kanu Ifeoma Onumonu Vivian Ikechukwu Chinonyerem Macleans Toochukwu Oluehi Ọ bụ Oluehi na-eyi uwe e dere 1 n'otu ndị Super Falcons. A mụrụ ya n’ ubọchị abụọ nke ọnwa Mee afọ 1987. Yewande Balogun O nweghi onye ka mma iji pịachie akụkọ a  karịa Yewande. A mụrụ ya n’ụbọchị asatọ nke ọnwa Ọgọstụ, afọ 1983. Yewande bụ nwaanyị topuru etopu, maa mma nwee nnọọ ihu ọchị. Ekike ya bụkwa nke a na-anaghị ahụ ewepụ anya ngwangwa. Otu egwuregwu ya dị n’Amerịka bụ Coppermine United	https://www.bbc.com/igbo/articles/cv2710plgevo
politics	Gọọmenti Uzodinma sị azụ ụlọ mịbata ahịrị iwu a na-ese okwu - Frank Ugboma	"Onye omeiwu na-anọchịte Oguta n'Ụlọomeiwu Imo steeti n'aha otu PDP bụ Frank Ugboma aghọọla aka na ụkwụ ya n'ebubo na ọ bụ ya wepụtara iwu ọhụrụ nyere gọvanọ Imo state ikike ịnwụchị onye sọrọ ya mgbe ọ sọrọ ya si na ọ bụ ""aka Esau"" webatara ya. N'akwụkwọ mgbasaozi nke omeiwu ahụ binyere aka, o kwuru na ọ bụ ezie na ya wepụtara iwu mana o nweghị akụkụ  n'ime iwu ya wepụtara nwere ebe  o nyere gọvanọ ikike ijichi onye masiri ya mgbe ọ masịrị ya. "" Ihe a abụghị iwu m wepụtara ma kwado. "" "" Ọ sịrị, ""Iji doo onye ọ bụla anya, e wepụtara m iwu gbakọtara nwee akụkụ 372."" ""Etu na ebe e si megharịa ya nwee tinye akụkụ 484 bụ ihe mgbagwoju anya."" Ugboma, onye bụ onye ọkaiwu gara n'ihu kwuo sị na oge ya kesara ndị omeiwu ibe ya akwụkwọ iwu ya webatara, oge a gụrụ ya nke mbụ na nke abụọ, n'akụkọ ahụ ' jọgburu onwe ya ma na-emekwa ihere bụ nke 484, adịghị ya. O kwukwara na o nweghị onye kpara maka ya bụ akụkụ na kọmiti e hiwere n'ụlọomeiwu Imo steeti. Ugboma kwuru na dịka ọkaiwu nakwa onye na-agba mbọ maka ikike dịrị onye, ""o nweghị ka ụdị iwu a lafere n'ọgbakọ ụlọomeiwu nke Itoolu m so na ya."" Ọ gara n'ihu kpokuo ndị ogbo ya ndị omeiwu ka ha nyocha ebe mmiri siri banye opi ụgbọgụrụ ma hazigharịa iwu ahụ. Onye ndụmọdụ onyeisi ndị omieiwu n'Imo steeti banyere mgbasa ozi bụ Emeka Ahaneku gwara BBC n'iwu na-ese okwu na steeti ahụ abụghị iwu ọhụrụ. Maazị Ahaneku sịrị na ọ bụ n'ọchịchị Emeka Ihedioha - bu onye ulọikpe ukwu na Naịjirịa chụtụrụ n'ọchịchị - ka iwu malitere njem. ""Ọ bụ omeiwu na-anọchịte Oguta bụ Frank Uboma wetere atụmatụ iwu a dịka n'usoro a na-akpọ ""Private Bill"" n'oge Ihedioha na-achị."" N'ime iwu a nke Gọvanọ Hope Uzodinmma tinyere aka na ya, o nwere ngalaba nyere gọvanọ ikike inwuchi onye ọbụla ọ chọrọ mgbe ọbụla, n'etu ọ bụ o si masị ya. Iwu ahụ nyekwara ya ikike idosa onye ahụ a nwuchiri n'ebe ọbụla maọbụ n'ọnọdụ ọbụla masịrị gọvanọ ahụ. Maazị Ahaneku sị na iwu a gara njem niile o nwereike ịga n'ụlọ omeiwu tupu e were ya nye kọmịti mmadụ itoolu nke gụnyere ndị ọkanmụta abụọ tupu e were ya nye gọvanọ ka o binye aka. N'ịza BBC azịza banyere iwu, ọnụ na-ekwuru Gọvanọ Uzodinma bụ Uguwike Nwachukwu sị na ya amaghị ihe mere ndị mmadụ jiri kpụrụ onyeisi ya n'ọnu banyere iwu a. Nwachukwu sị: ""Amaghị m na Gọvanọ Hope Ụzọdịnma hibere iwu ọbụla bụ nke ""Executive"" n'ọnọdụ a dịka ụfọdụ ndị afọ ọjọọ na-ekwu. Iwu a na-ekwu okwu ya bụ nke onye omeiwu ji aka ya wepụta ma bụrụkwa nke ndị PDP nọ n'Ụlọ Omeiwu Imo kwadoro ọfụma n'oge ahụ."" O kwenyekwere n'ihe Ahaneku kwuru na ndị ọkanmụta n'ihe banyere iwu tinyere ọnụ n'iwu a. ""Ndị isi ha gbagotere n'iwu nyochara atụmatụ iwu a mana ajụghị ajụjụ banyere ọrụ ha rụrụ."" Ọ sịkwa: ""Iwu a abụghị iwu ọhụrụ. Ọ bụ iwu e si akara 401 na Criminal Procedure Law"" nke Naịjirị bịa.""Mana, nnyocha BBC gosiri na iwu ""Criminal Procedure Law"" bụ maka ndị a na-ahụ dịka ndị mpụ na nrụrụaka. Iwu a akpụ n'ọnụ ekwughi maka ndị mpụ na nrụrụaka. Uguwike sị na ""Ụzọdịnma, dịka onye bụbu onye omeiwu, ma maka iwu a na ihe ọ bụ karịa ndị ji ya eme ihe ndọrọndọrọ."" Ọ sị na ndị na-eche na iwu bụ nke eji emekpa ahụ ma na iwu a dị kemgbe ma bụrụkwa nke ọtụtụ steeti binyekwere aka. Oguwike sị na Uzodinma ma maka mmegide ikike dịrị onye nakwa usoro onye kwuo uche ya na mba dị ka Naịjirịa, nke mere ịsụ mma n'azụ banyere okwu agaghị akwụrụ. Ahaneku n'onwe ya sị na dịka Ụlọ Omeiwu Imo nọ n'ezumike ugbua, na ha ga-etinye anya n'iwu ma ha lagachite. Mbọ niile BBC gbara inwete Frank Uboma amịtaghị mkpụrụ."	https://www.bbc.com/igbo/afirika-54202446
entertainment	Ọ dị mma nwaanyị ịrịọ nwoke ọ hụrụ n'anya maka ọlụlụ?	Ọtụtụ mgbe ka ọ na-abụ nwoke bịa ịrịọ nwaanyị maka ọlụlụ nke Bekee kpọrọ 'Engagement', o gbusa ikpere n'ala rịọ nwaanyị ahụ. Nke a ebutela oke arụmụka n'etiti ụmụ afọ Igbo, dịka a na-ajụ ma ọ bụ omenala Igbo ka ọ na ọ bụghị. Mana nwaanyị sekpuru ala rịọ nwoke ka ọ lụọ ya, i chere na ọ bụ ihe ziri ezi? Ngwa kirie ihe ụfọdụ ndị mmadụ gwara BBC Igbo maka nke a; Akụkọ ndị ọzọ ga-amasị gị:	https://www.bbc.com/igbo/53683899
health	Covid 19 n'otu nkeji: Ite okwuma o nwerike igbochi coronavirus	Okwuma nwere ọtụtụ ihe ọ na-egbochi nke ejiri mara ya. Mana ụfọdụ mmadụ ekwupụtala na e ji okwuma agwọ coronavirus ma a na-ete ya aka. Kirie ihe onyoonyo a ka ị mara ma ọ bụ eziokwu. Ndị mere akụkọ a bụ Vining Ogu, Chimamaka Ihenacho na Chimezie Ucheagbo	https://www.bbc.com/igbo/media-52100235
sports	Salwa Eid Naser: Nwa afọ a gbajọrọ Nigeria ga tụtara Bahiain ugo ọlaedo n'asọmpị IAAF	"Ọbụghị Salwa Eid Naser ka nne na nna ọgbọsọ a dị afọ 21 kpọrọ mgbe amụrụ ya. Nwa agbọghọ a gbafere Miller-Uibo ma merie asọmpị ọsọ 400m nke ụmụnwaanyị na ""IAAF World Athletics Championships"" nke 2019 bidoro ndụ ka Ebelechukwu Agbapuonwu. Nwa ada Naser na-agbaburu Naịjirịa ọsọ tupu o nyefe nkwado ya mba Bahrain. Ka o meriri unyaahu, ọ sị; ""Nke a na-agbaka isi! ""Ọ bu sọso olilanya ime ọfụma mana ugbua atụọla m ugo."" N'afọ 2017 Naser ritere ọra nchara na IAAF agbara na London. Mgbe ahu ọ sị na ya enweghi ihe o ga-agwa ngalaba na-ahụ maka ndi ọgbọsọ na Naịjirịa."	https://www.bbc.com/igbo/egwuregwu-49924873
sports	Akụkọ kachasị n'ụtụtụ a: NFF akwụbeghị ndị Super Eagles ụgwọ	Akụkọ ndị kachasị mkpa mere taa: Akụkọ ndị dị mkpa n'ụtụtụ a: Ndị IPOB na-achọ inye ndị Ohaneze ọsọ n'ọgbakọ Ohaneze na-akwado ime. Dịka a na-ele anya maka ọgbakọ ndị Ọhaneze chọrọ ime maka ịhazigharị obodo, ndị IPOB ekwuola na ha ga-me ọchụ ebe ahụ ma onye ndu ala Igbo ọbụla gaa ya bụ ọgbakọ. Naịjirịa Nyesom Wike na gọọmentị etiti na-akọrịta ọnụ nke ọhụrụ a. Aka na-achị Rivas steeti bụ Nyesom Wike etiela mkpu na gọọmenti etiti chọrọ igbu ya. Mana ụlọọrụ onyeisiala kwuru na ebubo anụrụma codeine na-ebute na-efegharị ebe niile nke na-ekwesighi nzaghachi. Ebe ọzọ na Naịjirịa Gọọmenti etiti na-ekwu ka ụmụ Naịjirịa ghara iweghachite ndị PDP Na aka nke ọzọ, ụlọorụ onyeisiala ekwuola na ụmụ Naịjirịa nwaa anwa weghachite ndị PDP n'ọchịchị, ị mara na ego niile PDP zuru a natara ha ga-alaghachikwurukwa ha ọzọ. Akụkọ mba ofesi A na-agba mbọ ijide ebola n'ime DR Congo sọọsọ. Ndị na-chọ ịkwụsị ọrịa Ebola na Congo ebidola inye ọgwụ mgbochi a ka na-enyocha enyocha. Ndị ọrụ ahụike ga-ebu ụzọ nara ya bụ ọgwụ. N'egwuregwu, NFF akwụbeghi ndị Super Eagles ụgwọ mana ha ga-akwụ na nso a. Dịka asọmpi iko mbaụwa na-abịa, ndị NFF ekwuola na ha ga-akwụ ndị Super Eagles ụgwọ ha n'oge na-adịghị anya. Super ga-agbakwa otu Athletico Madrid n'Uyo echi n'asọmpi enyi na enyi iji kwado maka asọmpi iko mbaụwa ahụ. Gere akụkọ mere na mgbede a n'otu nkeji: Ihe nkiri nke taa:	https://www.bbc.com/igbo/afirika-44193675
politics	Etu DSS si kwụsị onye nnọchiteanya mba Briten bịara ịleta Nnamdi Kanu - Ifeanyi Ejiofor	"Otu onye ọkaiwu Nnamdi Kanu bụ Ifeanyi Ejiofor etiela mkpu maka etu ndị uweojii pụrụiche bụ DSS si gbochie ndị mmadụ abụọ ịhụ Kanu. Ndị ahụ e gbochiri bụ Chukwuemeka Ezeife nakwa onye na-anọchi anya mba Briten bụkwa mba ọzọ Kanu si. Ejiofor kọwara na ihe a DSS mere megidere iwu ụlọikpe nyere nke kwuru na mmadụ atọ ọbụla Kanu chọrọ nwereike ịhụ ya. Mgbe onye nnọchiteanya mba Briten si Legọs bịa Abuja ịhụ Kanu, Ejiofor kwuru na ndị DSS gwara ya na o nweghi ike ịhụ Kanu n'ihi na ọ bụ onye mbịarambịara. O kwukwara na ha gbochiri Brue Fein bụ ọkaiwu mba Amerịka bịara ịleta Kanu ugboro abụọ n'ụbọchị 25 nke ọnwa Ọktoba n'agbanyeghi na e zigara aha ya n'aka ndị DSS tupu ha malite njem ịleta Kanu. Cheta na DSS egbochibuola Bruce Fein ịhụ Nnamdi Kanu n'ọnwa Ọgọst mgbe ha si na ezipuru ya ozi pụrụiche. Ifeanyi Ejiofor bụ ọkaiwu Nnamdi Kanu bụ onye ndu otu Indigenous People of Biafra (Ipob), akọwaala etu ndị ọrụ nchekwa si gbochie ha ịhụ ya anya ọzọ. Ejiofor bụ onyeisi ndị ọkaiwu Maazị Kanu kwuru na ndị Department of State Security Services (DSS) ekweghi ya na Bruce Fein bụ ọkaiwu na-ahụ maka okwu Kanu nke si mba Amerịka bịa, ịhụ ya anya. Ọ sị na ha gwara ya na onye (DSS) kwesịrị ịnabata ha ebe ha na-ahụ Kanu anọghị n'ụlọọrụ ha ịnabata ha ""n'ihi na ọ gara ozi pụrụ iche e zipuru ya"". Ejiofor kwuru sị na ihe a ndị DSS kwuru enweghi isi dịka o soghi na usoro ụlọikpe nyere maka ileta Nnamdi Kanu. Ọ gakwara n'ihu kwuo na kemgbe ha na-abịa elete Maazị Kanu na ha ezutetubeghi ụdị ọnọdụ a dịka ha na-eso usoro oge nakwa ụbọchị ndị ọrụ DSS nyere ha ka ha bịa lete ya. N'okwu ya, o kwukwara na kemgbe ha ji abịa njem nlete enwetubeghi mgbe e ji si ha na enwere onye pụrụiche kwesiri i na-anabata ha, nke ka njọ bụ na ndị ọrụ DSS bụ ndị nyere ha ụbọchị abụọ n'izu ka ha bịa lete Maazị Kanụ nke bụ ụbọchị Mọnde na kwa Tọọzde nke gosiri na ọ bibịa ha abughi ihe mere na mberede maọbụ ihe ndenye. Na nchịkọta okwu ya, o kwuru na ka ha na-achụ aja ka ikpe na ama ndị mmụọ na okwu Maazị Kanu, nke bụ na ha ga aga njem nlete n'ụbọchị Mọnde dịka ndị ọrụ DSS si gwa ha. O kwuru na ha na atụ anya na agaghi egbochi ha ịhụ Maazị Kanu anya ọzọ ma kwuo na ha ga agba mbọ zigara ndị ụlọikpe ihe a mere ma zipụtara ọha ozi n'okwu agwaa ọbụla ndị ọrụ DSS kpasara ha. Nnamdi Kanu jail visit: 'Ka ndị DSS si gbachaa anyị ọtọ mgbe anyị gara ịleta ya' - Ejiofor Onye ọkaiwu Nnamdi Kanu bụ Ifeanyi Ejiofor etiela mkpu ọhụrụ gbasara ihe ya na ndị ọkaiwu ndị ọzọ gabigara n'aka ndị uweojii pụrụiche bụ DSS. Nke a mere mgbe ha gara ịleta onye ọ na-anọchi anya ya bụ Nnamdi Kanu n'ụbọchị Monde ebe ndị DSS jichiri ya. N'ozi o wepụtara o kwuru na nke na-aga n'ihu n'agbanyeghi na ha tiri mkpụ maka aka ike ndị DSS mgbe ha gara ịleta Kanu n'izu gara aga. ""Nke a mere anyị ji kwuo na anyị enweghizi ezi nchekwa mgbe ọbụla anyị chọrọ ịleta onye anyị nọchiri anya ya"". ""Ọ na-atụzi anyị ụjọ ma ikpe Nnamdi Kanu a  ka na-aga n'ihu n'ime ọnọdụ a anyị chọtara onwe anyị"" ka o kwuru. Ejioforo gara ihu kọwaa na agwa gosiri na ebumnuche gọọmentị bụ ime ka Kanu ghara ịnweta ikpe ziri ezi n'ebubo gọọmentị etiti boro ya. O kwukwara na Nnamdi Kanu na-ekele ndị nso ya maka etu ha si kwadosie ya ike ma nọgidere ya. Ọkaiwu Nnamdi Kanu bụ Ifeanyi Ejiofor ekwuola na ndị ọrụ nchekwa pụrụiche bụ ""Department of State Services"" (DSS) kpasara ya na ndị ọkaiwu ndị ọzọ na-akwado Maazị kanu agwa na ezighi ezi dịka ha gara ileta ya na ụbọchị Tọọzde. Maazị Ejiofor kwuru nke a n'akwụkwọ ozi o zipụtara, nke isi okwu ya bụ ""Ihe mere ka anyị gara nleta nke ụbọchị iri abụọ na Isii n'ọnwa Ọgọstụ, 2021"" N'ozi ya, o depụtara na ndị ụlọọrụ DSS nyochara ha ka ndị ohi, meenye ha ihere, ma napụ ha akpụ ukwu ha ma nye ha nani ""Slippers"" ka ha yiri ga hụ Maazị Kanu na ụlọ nga ebe ndị ụlọorụ DSS ji ya. O depụtakwara na anapụrụ ha ugegbe anya ha, mkpisi na akwụkwọ ha ji ga ihụ ya. Na nchịkọta okwu ya, Okaiwu Ejiofor sị na ya ezigarala ụlọikpe ozi ka tinye anya na ụdị agwa a DSS kpasara ya dịka ọ bụ ndị ụlọ ikpe nyere ha bụ ndị ọkaiwu ikike ị a leta Maazị Kanu. Agwa a, n'okwu ya, bụ ihe mere ya ji ezipụta ozi a ka ọha nụrụ ihe mere. Maazị Ejiofor depụtara na ha agaghị anabata mmegbụ maọbụ mmaja ọbụla ma ha ga ileta Maazị Kanu ọzo dịka n'okwu o kwuru na ọ ma na ọ bụ atụmatụ ha imenye ha egwụ BBC Igbo kpọrọ ọnụ na-ekwuchitere otu DSS bụ Peter Afunaya na ekwe nti ya taa bụ Fradịdee mana ọ kwuru na ọgaghị etinye ọnụ na ya bụ okwu ma ọ bụ eziokwu ma ọ bụ ugha. Chetekwa na Maazị Ejifor gwara ọha ka njem nleta mbụ ọ mere si gaa, ya bụ n'ụbọchị nke abụọ n'ọnwa Ọgọst nke so ikike ha natara ọkaịkpe nọ n'isi okwu a."	https://www.bbc.com/igbo/afirika-58339105
politics	Nnamdi Kanu: Aka anyị adịghị na mkpọlata ya na Naịjirịa - Kenya	"Mba Kenya agọrọla aka na ụkwụ ha na nnwuchi nakwa ịkpọnye Naịjirịa Nnamdi Kanu, bụ onyeisi otu na-achọ nwereonwe a kpọrọ indiginous People of Biafra (Ipob) bụ . Ọ bụ onyeisi ngalaba na-ahụ maka mmekọrịta Naịjirịa na Kenya Bekee kpọrọ Kenyan High Commissioner bụ Wilfred Gisuka Machage kwuru nke a. Maazị Machage sị na akụkọ na aka Kenya dị n'ihe mere Nnamdi Kanu bụ ""asịrị gbakaa ute"". O kwuru ka ndị na-ebo Kenya ebubo a wete akaebe. Maazị Machage na-ekwu okwu dịka ọ na-asa ebubo nwanne Kanu boro na ọ bụ na Kenya ka a nọ nwuchie ya. Onye nnọchite anya Kenya a sị na mba ahụ agaghị etinye aka maọbụ tinye anya n'ihe na-eme na Naịjirịa. Garba Shehu bụ ọnụ na-ekwuru Onyeisiala Buhari mere ka BBC mata na ha achọghị ikwu mba a nọ nwuchie Maazị Kanu. Ọ sị na ihe ka mkpa bụ na aka ha akparala nwaamadị a gbara ọsọ kemgbe afọ 2017. Kenya bụ mba nke abụọ gọrọ agọ na aka ha adịghị n'ihe na-eme. Nke a na-abịa dịka mba UK gọchara n'aka ha adịghị na ya. Akụkọ ga-amasị gị:"	https://www.bbc.com/igbo/afirika-57697570
health	Coronavirus Tips: Gee ntị na ndụmọdụ si n'ọnụ ụmụntakịrị	Ọrịa coronavirus emeela ụwa niile ahụnanya ekwe. Ma okenye ma nwata, o nweghị ndị ya bụ ọrịa hara. Lee etu ụmụntakịrị si kọwaara BBC Igbo ihe ha ghọtara gbasara ọrịa a nakwa etu a ga-esi zeere ya. Onye mere ya bụ Ebere Ekeopara.	https://www.bbc.com/igbo/afirika-52458112
religion	Akụkọ kachasị n'ụtutu a: CAN akagbuola ngagharị iwe ha hibere	"Akụkọ ndị dị mkpa n'ututu a Sinetọ Dino Melaye emeela ihe e ji kpụrụ ya n'ọnụ ọzọ. Dino Melaye etiela egwu ọzọ ebe ọ jara otu pati PDP mma na-asị na ọ chọrọ ịlaghachị, ma kwuo na APC ataala ya ahụhụ. Gụọ akụkọ a n'uju ebe a Dino Melaye: Onye omeiwu ukwu etiela egwu ọzọ Ngalaba a kpọrọ Nigerian Supreme Council of islamic affairs agwala gọọmentị etiti ka ha gbaa mbọ hụ na nchekwa ruru ime obodo, maka ogbugbu mmadụ na-eme na Naịjirịa, ma na-akatọ okwu dị iche iche ndị ụkọchukwu na-ekwu maka ya. Nke a na-eme ka ndị otu Christian Association of Nigeria kagburu ngagharị iwe ha chọburu ime n'ụbọchi iri na otu nke ọnwa a gbasara oke ogbugbu na Naịjirịa. Ha sị na ọ ga-adịba ruo mgbe a mara ọkwa ọzọ. Onyeisi ha bụ Samson Olasupo Ayokunle, kwuputere nke a ụnyaahụ n'akwụkwọ ndepụta, ebe o kwukwara na ha ga-eme ekpere na  ibuọnụ ụbọchị atọ n'ụlọụka niile dị na Naịjirịa nakwa ngalaba CAN niile dị na steeti niile, nke ga-ebido n'ụbọchị Julaị 9 ruo Julaị 11. Ngalaba na-elebanye anya na kemịkal e ji eme ngwaagha a kpọrọ ""Organization for the Prohibition of Chemical Weapons"" na Bekee, e kwuola na ọ bụ klorine ka ndị omekome jiri wakpoo ma gbuo ọtụtụ ndị mmadụ n'obodo Douma dị na Syria n'ọnwa Epreelụ. Ịji cheta ka ihe a si mee n'ọnwa Epreelụ, gụọ ya ebe a Ọgụ Sirịa: Ngwaagha kemịkal egbuola ọtụtụ ndị mmadụ N'egwuregwu, ka a gbapụrụ Brazil n'asọmpi Iko Mbaụwa ụnyaahụ, onye nchịkọta ha bụ Tite, ekwuola na ha pụrụ maka na Belgium bụ ndị ha zutere, gbakarịrị ha. N'otu aka ahụ, cheta na Ingland na Swiden ga-ezute ibe, ebe Rọshịa na Kroeshia ga-asọ mpi ịmata ndị ga-agafe agba ọkara Ikpeazụ. Gee nkeji nke ụtụtụ a ebe a Ihe nkiri nke taa"	https://www.bbc.com/igbo/afirika-44749734
religion	Mbaka agọziela Peter Obi ma rịọ ndị nkwado ya mgbaghara	"Ụkọchukwu Katọlik a ma ama n'Enugwu Steeti bụ Ejike Mbaka arịọla aka chịburu Anambra Steeti bụ Peter Obi mgbaghara maka nkatọ ọ katọrọ ya n'abalị olemole gara aga. Mbaka rịọrọ mgbaghara a n'akwụkwọ ozi o wepụtara site n'akara Facebook ya n'ụbọchị Fraịde. O kwuru na ọ bụ nghọtahie ka ndị mmadụ ghọtahiere ihe o kwuru. ""N'ụzọ ọbụla ụnụ si ghọtahie m, maọbụ etu ọbụla m si mejọọ, biko ghọtanụ ma gbagharanụ m,"" Mbaka kwuru. Cheta na Mbaka kwuburu na ""enweghị ebe Peter Obi ji azụ aga n'okwu gbasara ịbụ onyeisiala Naịjirịa na 2023"". O kwuru nke a n'ọgbakọ ekpere nke 'Adoration Ministry' nụbọchị Wenezde, abalị iri na ise nke ọnwa Jun 2022. N'akwụkwọ ozi ya, Mbaka kwuru na ya na-ekpere Peter Obi ekpere ka uche Chineke mezuo n'isi ya. ""Ebumnuche m abụghị iluso Peter Obi ọgụ maọbụ kọtọọ ya."" ""Ọ bụ enyi m ma bụrụkwa nwanne m nwoke. Ahụrụ m ya n'anya, ma na-ekpekwara ya ekpere ọma."" ""Ana m agọzi Peter Obi na ndị na-akwdo ya."" ""Ana m agọzikwa ndị ọzọ niile na-azọ ọkwa onyeisiala nakwa ndị nkwado ha."" ""Ana m ekwe mmadụ niile nkwa na ana m ekpe ekpere ka Chineke nye anyị ezi ndị ndu na Naịjirịa ndị ga-eme uche ya."" Mbaka gara n'ihu kwuo na ya anọghị n'otu ndọrọndọrọ ọchịchị ọbụla, kama ya na-akwado onye ọbụla ga-eweta ọchịchị ọma na Naịjirịa. ""Ihe na-agụ m agụụ oge niile bụ ka Naịjirịa pụta n'ụbịam na ihe isi ike na-echere ọtụtụ mmadụ aka mgba,"" Mbaka kwuru. ""Ka Chineke nyere anyị aka."" Fr Ejike Camillus Mbaka bụ ụkọchukwu Katọlik na-arụ ọrụ na Dayọsis nke Enugwu, na mpaghara Ọwụwa Anyanwụ Naịjirịa. Ọ bụkwaya ya bụ onyeisi ụlọ ekpere a na-akpọ 'Adoration Ministry Enugwu, Nigeria' (AMEN). E chiri ya ụkọchukwu n'ọnwa Julaị nke afọ 1995, nke pụtara na ọ rụọla ọrụ dịka ụkọchukwu ihe ruru afọ 27 ugbua. Otu ihe e ji mara Mbaka bụ na ọ na-ebukarị amụma gbasara ndọrọndọrọ ọchịchị, ntuliaka, nakwa ndị ga-emeri ntuliaka. N'afọ 2020, Mbaka buru amụma na Hope Uzodinma ga-arigo n'oche Gọvanọ Imo Steeti. O buru amụma a na-agbanyeghị na Emeka ihedioha bụ Gọvanọ Imo Steeti n'oge ahụ, dịka okwu ntuliaka ya kadị n'ụlọikpe. Ulọikpe kachasị na Naịjirịa mechara chụtuo Ihedioha ma kwuo na ọ bụ Hope Uzodinma meriri ntuliaka ahụ. Mbaka bukwere amụma na Buhari ga-emeri Jonathan na ntuliaka nke 2015, Amụma a bịakwara na mmezu. Mana n'afọ 2020, Mbaka mechara katọọ ọchịchị Buhari."	https://www.bbc.com/igbo/articles/cv27mgy4lv7o
entertainment	Nigerian music: Ihe mere o ji dị ka ndị Igbo na-ala azụ n'egwu - Ruffcoin Nwa Aba	"Nwa afọ Igbo a ma ama na-eti egwu aha ya bụ Ruffcoin Nwa Aba tinyere ọnụ n'okwu banyere ndị kachasị ewu ewu na Naịjirịa. Ọ gwara BBC Igbo na ndị mpaghara Ọdịda-Anyanwụ kachasị ewu makana ọ bụ n'aka ha ka ihe mgbasaozi kacha dị na Naịjirịa. O kwuru sị, ""Ọ bụ ha kacha nwee ụlọọrụ mgbasaozi, nke mere o ji na-enye ndị be ha ohere iwepụta egwu ha ka ndị mmadụ mara na ha ka nọkwa ya."" Ọ gara n'ihu sị na ndị Ọwụwa-Anyanwụ kwesịrị itinye uche mee ka ha gbagote n'ọkwa. Nwaamadị a gakwara n'ihu dụọ ndị ntoroọbịa ọdụ ka onye ọbụla jisi ike n'ihe ọbụla ọ na-eme. Nwa Aba kwuru nke a na mkparịtaụka ya na ndị BBC Igbo nwere n'ihe omume a kpọrọ ""Gịnị na-afịọ?"". Ọ kọwara na ọ bụghị taa ka o bidoro kụwa egwu, mana ọ bụ n'afọ 2007 ka ọ chakere n'ihi na ọ daghị mba n'ọrụ. N'ọnụ ya, ""Ihe ọbụla onye na-eme, ya mepagide ya, otu ubọchị ọ ga-akwụta ụgwọ. ""Ọbụladị mmiri na-atụ pem pem, ọ ga-atụgide otu ahụ tụpuo ala kọnkịrị"". Maka Biafra: Nwa Aba kwuru na Biafra ga-amagbu onwe ya ma ọ bụrụ na enweta ya n'udo. Mana ọ gaghị abụ ihe ọgụ na mgba. O kwuru sị, ""Biafra bụ ihe ziri ezi. Anyị nweta Biafra ọ ga-adị mma, mana ọ bụ usoro e ji agbaso ya ka a ga-eleba anya. ""A ga-achọ etu ndị okenye ga-esi nọrọ ala kpaa ya iji nweta ya n'ụdị udo"". Akụkọ ga-amasị gị:"	https://www.bbc.com/igbo/afirika-48961686
business	Lockdown in Nigeria: Mba ndị a emepewela: Kedụ ebe Naịjirịa kwụ?	"N'ime ihe ruru izu isii maọbụ gafee (ka o sila dị) ụfọdụ mba mechiri, mba dị iche iche n'ụwa amalite imepe obere obere, na-alaghachị n'etu ndụ dị tupu ọrịa Coronavirus amalite ịkpa arụ n'ụwa. Dịka a banyere izu ọhụrụ taa bụ ụbọchị 27 nke ọnwa Epreelụ, mba ndị gụnyere Gana, Neu Zilandị na ndị ọzọ, sonyere ndị dịka Ọstrelia n'ibuli ụfọdụ mmachi ha tinyere. Ka ọ dị ugbua, BBC Igbo chọrọ ịchịkọta obodo ndị a, ịkọwara gị ihe mere ha ji emepe na ebe ha meperuru. 1) Gana: Mba a bụ agbataobi Naịjiria mechiri mgbe ọrịa a malitere inye nsogbu, mana ka izu atọ ha ji tinye iwu mmechi a gachara, onyeisiala ha bụ Nana Akufo-Addo ebuliela ya n'ụbọchị 19 nke ọnwa Epreelụ. Naanị mmadụ 19 ka ọrịa Coronavirus a gburula n'ime ihe ruru mmadụ 1,550 butere ya na mba ahụ, ebe mmadụ 155 gbakerela, nke mere o ji sị na ọ gbadoro ụkwụ na nchọpụta sayensị na ndekọ wee sị na ọ baghị uru imechi obodo niile n'ihi ọnọdụ akụnụba obodo. Ụlọakwụkwọ na okeala ka gbachiri agbachi dịka a ka machiri inwe ọgbakọ, mana ụfọdụ ụlọ azụmahịa dị iche iche ga na-emepe mana ha ga-agba mbọ hụ na ndị mmadụ nyere ibe ha ohere nke Bekee kpọrọ ""social distancing"". Ka ọ dị ugbua, Akufo-Addo kwuru na a ga-arụ ụlọọgwụ 88 n'ime otu afọ na mba ahụ ka ọrịa a gbara ike ha n'anwụ. 2) Chaịna: Onye ọbụla ma na mba a bụ ebe ọrịa Coronavirus a sị selite isi tupu ọ gazuo mbaụwa, mana ndụ alọghachitewela ya ntakịrị ntakịrị. Obodo Wuhan bụ ebe ọrịa a bu ụzọ tikapụta buliri mmachibido ịpụta ezi ha n'ụbọchị asatọ nke ọnwa Epreelụ a ka ọ nọchara na mmechi ụbọchị 76, ka ọnụọgụgụ ndị bu ọrịa a gbadara nke ukwuu. E buliri mmechi a ịma etu ha ga-esi nyere akụnụba obodo ha aka, ka ọrịa a mere ka akụnụbaobodo ha gbadaa. Mara na ọrịa a egbuola ihe ruru mmadụ karịrị puku anọ n'ime ihe karịrị mmadụ 84,000 butere ya na mba ahụ. Ka ọ dị ugbua, ụfọdụ azụmahịa emeela, ebe ụfọdụ ọdọụgbọelu nke na-efe naanị n'ime mba ahụ nakwa ụgbọoloko mepekwarala. Ụfọdụ ụlọakwụkwọ dị na Beijing na Shanghai emepekwaala dịka ụmụakwụkwọ malitere ịga akwụkwọ taa. Marakwa na ihe ruru mmadụ 1,290 nwụrụ ka e mepechara obodo Wuhan ọzọ, dịka BBC nọ na Chaịna si kwuo. 3) Nu Zilandị: Mba a banyere na mmechi n'ụbọchị 23 nke ọnwa Maachị ka ọrịa a malitere ịgazu ụwa. Nke bụ na ha nọrọ na mmechi ihe karịrị otu ọnwa na ọma tupu e bulie ya taa bụ ụbọchị 27 nke ọnwa Epreelụ. Jacinda Ardern bụ Praịm Minista mba ahụ kwuru na ha emeriela ya bụ ọrịa ""ka ọ dị ugbua"" dịka e si n'ịchọta ya n'ahụ ihe karịrị mmadụ iri gbadaa n'ịchọta ya n'ahụ ihe na-erughizi mmadụ iri kwa ụbọchị - ma chọta ya n'ahụ naanị otu onye ụnyaahụ bụ 26 Epreelụ. Ardern kwuru sị ""Anyị na-emepe obodo n'ihi akụnụba, mana anyị anaghị emepe ya maka mmekọrịta na egwuregwu ndị mmadụ"" Site n'echi bụ ụbọchị 28 nke ọnwa Epreelụ, ụfọdụ azụmahịa na-abụghị ndị kacha mkpa n'oge a, ndị nlekọta ahụike nakwa ụfọdụ ihe gbasara agụmakwụkwọ ga-amalite. 4) Ọstrelia: Mba banyere na mmechi n'ụbọchị 22 nke ọnwa Maachị, dịka ọrịa a malitere ịgbasa, mana ha malitere imepe ụfọdụ ebe n'ụbọchị 20 nke ọnwa Epreelụ. Na mba a, e mepeela ụfọdụ ọnụ mmiri (beach), bido n'ụbọchị Satọdee na-abịa, obodo dị ka Queensland ga-ahapụ ka ụlọahịa ndị na-ere ihe dị ka akwa na ihe ndị ọzọ mepee. Ka ọ dị ugbua, ha ewepụtala nke a kpọrọ ""Covidsafe contact tracing app"" bụ nke ga-egosinwu mmadụ ma ya na onye bu ọrịa a nọrọ nsọ ihe karịrị nkeji 15. Scott Morrisonbụ Praịm Minista sị na ha nwereike ibulicha mmechi a ma ọ bụrụ na ọtụtụ mmadụ but up ya bụ app n'ekwentị ha. 5) Spen: Mba a so na ndị ọrịa a gwọrọ ara ka o rutere ha aka. Mana ugbua isi ha na ha apụta obere obere. Ha banyere na mmechi obodo n'ụbọchị 27 nke ọnwa Maachị, mana kemgbe ụbọchị 13 nke ọnwa Epreelụ ha ejirila nwayọ nwayọ na-emepe. Naijiria anọọla na mmechi kemgbe otu ọnwa na ụma dịka Onyeisiala Muhammadu Buhari na ndị gọvanọ ndị ọzọ tinyere iwu mmachibido. N'ime izu anọ a, ọtụtụ ndị agabeghi ọrụ nke ahịa dị iche iche ji emepe (a hapụrụ naanị ndị ahịa nri). Nke a pụtara na akụnụba obodo a na ha akụ afọ n'ala maọbụ ji otu ụkwụ kwụrụ. N'ime nke a, ụfọdụ etisiwela mkpu ike ka e mepee obodo, mana oge eruola? Tupu mba ndị a edepụtara n'elu emepewe ha mere ụfọdụ ihe iji chekwa onwe ha. Ịma atụ, Gana bu ụzọ nyochaa ihe ruru mmadụ puku iri isii tupu ha ekpebie ibuli mmachi a, ebe Naijiria nyocharala naanị ihe ruru mmadụ puku iri. Nke a mere a ga-eji jụọ ""Naijiria nwere ihe ruru mmadụ nde narị abụọ enyocharuola mmadụ ole ha kwesịrị inyocha tupu ha amara ma ọrịa eruola etu e nwereike iche?"" Ihe mba ndị dị ka Spen, Ọstrelia na ndị ọzọ hụrụ tupu ha ekpebie ibuli mmachi ha obere obere, bụ na ndị nwụrụ anwụ bịara ruo otu ogogo nke bụ na a bịara nwee mgbe ọnụọgụgụ ndị bu ọrịa Coronavirus a karịrị akarị, mana o ruchara otu ihe n'ime ihe dị ka otu izu, tupu ọ bịa dawakwa ọzọ. Mana ka ọ dị ugbua, enwebeghi ike ikwu ma Naijiria eruola ogogo ahụ ma ya fọdụzịa ịdawa. Na mba ndị ahụ ugbua, ọnụọgụgụ ndị bu ọrịa a na-adazị ada karịa ogogo o ruburu mbụ, ịma atụ bụ mba Nu Zilandị, mana Naijiria ka nọ na ọ daa taa, ọ rịa echi."	https://www.bbc.com/igbo/afirika-52430297
religion	TB Joshua Death: Lee foto si ụlọ ụka Synagogue dịka a na-akwamaozu ụkọchukwu ha	Lee etu o si a ga dịka a na-eme akwamozu T.B. Joshua n'ụlọ ụka Synagogue dị na Legọs.	https://www.bbc.com/igbo/afirika-57762396
health	Vaginal dryness: Ihe asaa nwaanyị kwesiri ịma maka ọtụ ya ịgba mmiri	"Ọ na-abụ ihe ịtụ n'anya maọbụrụ na ọtụ nwaanyị agbaghị mmiri mgbe nwoke kpatụru ya aka. Ya bụ mmiri Bekee kpọrọ 'estrogen' na-arịtụ elu iji hụ na aramara gara siriri-werere ma mee ka di na nwaanyị gwọrịa ndụ. Mana oge ụfọdụ, ahụ nwoke nwereike ị dị njikere mana ahụ nwaanyị akwadobeghị maka ahụ ya kpọrọ nkụ nke nwereike ibute ịda mba n'aramara. Dịka dọkịta ahụike ụmụnwaanyị bụ Dkta Jospeh Akinde siri kọwaa, ihe ndị nwere ike ibute ọtụ nwaanyị ịkpọ nkụ gụnyere: Ọrịa, maọbụ ọgwụ e ji agwọ ụfọdụ ọrịa; obi erughị ala; obi adịghị mma, ike ọgwụgwụ, enweghị 'ovulation' wdg. 1. Ọrịa, maọbụ ọgwụ e ji agwọ ụfọdụ ọrịa Dkta Akinde bụ onye nwe ụlọọgwụ Livingspring Hospital, Ejigbo ,Lagọs, kwuru na o nwere ike o nwee ọrịa metụtara ọtụ ya dịka ọrịa a na-ebute na mmekọrịta nwoke na nwaanyị nke Bekee kpọrọ 'sexually transmitted infections'. O kwukwara na ịṅụ ụfọdụ ọgwụ dịka ọgwụ e ji agwọ ọrịa isi maọbụ ọgwụ e ji agwọ kansa maọbụ 'fibrọd' nwere ike ime ahụnwaanyị kpọọ nkụ. 2. O nwere ihe ike ọ gabigara? Nwaanyị e dinara n'ike maọbụ nke e biri ugwu nwere ike inwe nsogbu ọtụ ịkpọ nkụ oge aramara. Dr Akinde kọwara sị, ""Ọ bụrụ o nwere ihe ike ọ gabigara dịka onye e dinara n'ike maọbụ nwaanyị e biri ugwu, o nwere ike ime ka ọtụ ghara ị na-ede mmiri oge mmekọrịta."" 3. Obi adịghị mma ""Obi nwere ike ọdịghị nwaanyị mma nke na ọ chọghị mmekọ mana o kwenyere ka ya na di ya meekọ n'ihi na ọ bụ ọrụ dịị ya dịka nwaanyị nọ na di"" 3. Ike Ọgwụgwọ N'etu ike ọgwụgwụ si akpata ya, Dkta Akinde sị, ""O nwere ike gwụrụ ya, o si ọrụ lọta , ọ nọla  na kpachikpachi okporoụzọ ọtụtụ awa ezuola ime ka mmụọ  aramara agaghị adị ya n'ahụ."" 4. Enweghị 'Ovulation' Ovulation bụ oge age nwaanyị na esi na akpa agwa nwaanyị bụta maka ịnata uzi nke nwoke nke na-eme abalị iri na-anọ tupu nwaanyị ahụ nsọ ya. Mana oge ụfọdụ ụfọdụ ụmụnwaanyị anaghị ahụ 'ovulation ha nke Dta Akinde kwuru nwere ike ime ka ọtụ ka kpọọ nkụ oge mmekọrịta. Ọrịa dịka ọrịa 'polycystic ovary syndrome' (PCOS) nwere ike ime nwaanyị ka ọ ghara inwe 'ovulation'. Websait na-ekwu maka okwu ahụike bụ Webmd kọwara na nwaanyị ịba'menopause nwere ike ibute ahụnwaanyị ịkpọnkụ dịka mmiriahụ nwaanyị na-agbda na nwaanyị kawa nka. ""Ọtụ nwaanyị ịkpọ nkụ so na njirimara 'menopaụse- ihe ruru otu n'ime ụmụnwaanyị na-agabiga mgbanwe"" nke na-aga n'ihu na ha ma afọ ha na-agbali. Ndị ọkachamara na-ekwu n'oge ụfọdụ, ọtụtụ ụmụnwoke anaghị akpa ṅwaanyị ha aka ọfụma tupu aramara n'ihi na ọ na-ahụha ahụ maọbụ ha amaghị akụkụ ahụ nwaanyị ha na-akpalite ha. Nwaanyị mụrụ nwa ọhụrụ maọbụ nke na-enye nwa ara nwekwara ike inwe nsogbu ahụnwwanyị ya ịkpọ nkụ oge arama. Inye nwa ara na-adị nwaanyị n-ahụ dịka onye barala 'menopause' . Nke a bụ n'ihi na mmiri ahụ na-eme ka mmiri ara gbaa nwaanyị  na-egbochi mmepụta  'estrogen'. Dịka ndị ọkachamara n'okwu ahụike ụmụnwaanyị siri kwuo, ọ dị mkpa inyocha ihe butere nsogbu nwaanyị tupu a mata ụzọ aga esi egbo ya. "" Ọ bụrụ na ọ bụ ọrịa ka o butere, ọ dị mkpa ịgwọ ya bụ ọrịa,"" ""Ọ bụrụ ihe ike mere ya kpatara nke a, ọ dị mkpa ịhụ ndị na-ahụ maka ahụike uche(psychologist) maka nleta"" ""Ọ bụrụ na onye e biri ugwu,  ọ o nweghị ihe ọ ga-eme karịa ịzụụ mmiri ahụ Bekee kpọrọ 'lubricant' oge  ọ chọọ ime aramara."" O kwuru na nwaanyị e biri ugwu nwekwara ike iji 'lubricant' gboo ya bụ ọgụ. Ọzọ, ndị ọkachamara na-adụ ndị di ọdụ ka ha tinye tụ oge oge ha na nwaanyị ha na-egwu egwu tupu ararama iji nye ohere ka ahụnwaanyị dee mmiri n'ihi na onye mara sụọ, ọ sụọ n'ikwe."	https://www.bbc.com/igbo/afirika-59528144
politics	Nigeria Independence: Lee etu Nigeria na mba Africa ndị ọzọ nweere onwe ha na 1960 si kwụrụ	"Dịka Naijirịa na-eme emume nnwereonwe, ụfọdụ na-ajụ kedụ ebe Naijirịa nọ n'ihe gbasara ọganihu. Ha dị ọtụtụ mba n'Afrịka ha na Naịjirịa nweere onwe ha n'afọ 1960. Ha gunyere Gabọn, Mọritenịa, Mali, Bene Repụbụlik, Senigal na Togo. Mba ndị a na-akwadokwa emume ịgba afọ 59 nke ha. Mba ndị a niile bụ ọgbọ mana Igbo si na ""nwoke na ibe ya ha bụ n'ọnụ"". Ọ bụrụ n'omenala Igbo, onye gbara afọ iri ise na itoolu ekwesila imezu ihe a tụrụ anya na ndụ ya. Na ntule anyị mere, anyị chọrọ ịchọpụta mba kacha eme nke ọma. Ihe ndị anyị ji mee nchọpụta a gụnyere ọnwụ ụmụaka amụru ọhụrụ nke Bekee kpọrọ ""Infant Mortality"", ogologo afọ ndụ (life expectancy), ụgwọ opekatampe (minimum wage) na nrụrụaka (corruption). Anyị jụkwara onye ọkammụta n'ihe gbasara akụnụba mba bụ Mazi Samuel Iheanyichukwu Ohuabunwa na Dọkinta na-ahụ maka ahụike obodo bụ Ikenna Onoh. Ọnwụ ụmụaka a mụrụ ọhụrụ ka njọ na Naịjirịa karịa mba ndị ọgbọ ya. Dịka ndị 'Worldbank.org' si depụta n'afọ 2018, Naijirịa jiri akara 75.7 were bụru onye nke ikpeazụ ebe Senegal bụ onye nke mbụ n'akara 31.8. Anyị jụru dibia Bekee bụ Ikenna Onoh onye bụkwa ọkammụta n'ihe gbasara ahụike ọha nke bekee kpọrọ 'public health'. Ọ kọwara na ọtụtụ ihe na ebute ọnwụ nwa amụrụ ọhụrụ kama ọ nwere nke gọomentị kwesịri ime. Onoh kwuru na gọmentị kwesịrị ime ka ụlọọgwụ ruo mmadụ niile aka, ọkachasa ndị bi n'ime obodo na ogbe nkịrika ụlọ. O kwukwara na ọ dịịrị gọọmenti ịgbasa ozi ma kuziere ụmụnwanyi di ime na ndị mụrụ ụmu ọhụrụ etu ha ga-esi ledo ụmụ ha anya. Nke a bụ afọ ole a na-atụanya na mmadụ nwere ike ibi ndụ n'obodo ọbụla site na nwata tupu onye ahụ anwụọ. Naijiria gbakwara onye nke ikpeazụ na nnyocha ndị WHO mere n'afọ 2016. Ikenna Onoh ji ihe mberede okporoụzo were maa atụ dịka okporo ụzo ọjụọ sọ n'ihe na-ebute ọnwụ erughi eru na Naịjirịa. Onoh kọwara na mgbe ihe mberede okporo ụzo mere, onweghi ndị gbatagbata nke goomenti ga-abia nyere ndị ihe mberede ahụ metụtara aka. O kwukwara na gọọmenti kwesịri itinye ụchụ n'ịkuziri ndi mmadụ maka ahụike ma rụkwaa ụlọọgwụ ebe ndị mmadụ ga-anata ọgwụgwọ ọrịa maọbụ nnyocha ahụ. N'ime mba asaa ndị ha na Naịjirịa bụ ọgbọ, Naịjirịa gbara onye nke atọ na ụgwọ opekatampe. N'ọdịnsoa ka e buliri ụgwọọnwa opekatampe na Naịjirịa ruo puku naịra iri atọ nke pụtara $83.10 ma a tụgharịa ya. Gabon gbara onye nke abụọ n'onụ $249.27 ebe Mauritania gbara onye nke mbụ n'ụgwo $801.26 opekete mpe. Mali gbara onye nke ikpeazụ n'ụgwo $47.29 ụgwo opekete mpe. A bịa na nrụrụaka, Naijiria na Mọritenịa bụ ndị nke ikpeazụ n'ime mba asaa ndị a bụ ọgbọ. Nke a bụ dịka ngalaba na-ahụ maka ịkwụba aka ọtọ bụ 'Transparency International' si depụta. Ha nyere Naịjirịa na Mọritenia akara 27/100. N'ụwa niile, mba abụọ a gbara ndị nke 144 n'ime mba 180 ngalaba ahụ nyochara. Senigal ji akara 45/100 bụru onye nke iri isi na asaa n'ime mba 180 ndị 'Transparency' nyochara. Kedu ihe bụ Nsogbụ Naịjirịa Ọ bụ Okoro etoghị eto wara ọgọdọ na-enye Naijirịa nsogbu? Anyị jụrụ Mazi Samuel Ohuabunwa ihe kpatara o ji dị ka Naịjirịa a na-alaghachi azụ. O kwuru na-enweghị ihe afọ olee Naijirịa dị nwere ime maka mmepe obodo. Ohuabunwa kwuru na Naijirịa na-emebu nke ọma oge a na-eme ọchịchị onye hazie akụ ya nke Bekee kpọrọ 'Regional Government'. Ọbụ mgbe ndịagha batara n'ọchịchị ka ihe niile ghasara. Na mpịachi, Ohuabunwa kwuru na ọ bụ ajọ ọchịchị na ajọ ndị ọchịchi mere na Naijirịa etobeghị. Ọ kọwara na Naijirịa nwee ezigbo ndị ọchịchị, na ha ga-etokwute mba ndị ọzọ na eme ọfụma. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-49905476
politics	Akụkọ kachasị n'ụtụtụ a: Ipob enyela gọọmenti iwu maka Abaribe	Akụkọ dị mkpa Ipob enyela gọọmentị etiti ụbọchị abụọ ka ha tọghapụ Sịnetọ Enyinnaya Abaribe bụ onye ndị nchekwa DSS nwuchiri abalị atọ gara aga ma ọ bụ ha gosipụta iwe ha. Onye ode akwụwkọ ha bụ Emma Powerful kwuru na gọọmentị ekwubeghị eziokwu ihe ha jiri nwụchie Sịnetọ a. Buhari Arịọla ka-eme udo na Plateau Steeti Onyeisiala bụ Mohammadu Buhari akpọọla oku ka ebe niile daa jụụ n'ime ọgbaghara dị n'etiti ndị ọrụ ugbo na ndị ọchi ehi na Plateau Steeti. Ndị uweoji kwuru na ọgba aghara a  nke malitere n'izuụka gara aga ataala isi mmadụ iri asatọ na isi. Mmiri eriela nwa Dbanj Otu nwafọ Naịjirịa ama ama n'iti egwu bụ Dbanj ebeela akwa ụwa ya maka ọnwụ nwa ya nwoke bụ Daniel Oyebanjo bụ onye ọdọ mmiri nọ n'ime ụlọ ha riri ụnyaahụ. Nwata ahụ gbara otu afọ n'ọnwa Mee gara aga. Dịka agba nke mbụ asọmpi Iko Mbaụwa na-akwakọrọ ọnụ, otu bọọlụ dị iche iche na-agba mbọ ị hụ na mba ha gara n'ihu n'asọmpi a. N'ehihie a, Ndị Yuregua ga-ezute Rọshịa n'otu oge ahụ ndị Saụdi Arebịa na Ijiptu ga-achịpụwa. Lee ihe nkiri anyị	https://www.bbc.com/igbo/afirika-44599620
business	BBC Africa Eye: Ndị Crowd1 abụ ndị wayo ka ha abụ nke ezigbo?	"BBC Africa Eye mara imi n'ala ịchọpụta ma ụlọọrụ Crowd1 kwuru na ha anaghị egwu ndị mmadụ wayo abụ ndị wayo n'ezie. Ha kwuru na ha bụ ihe Bekee kpọrọ ""Network Marketing"", mana site na nnyocha BBC mere, ọ dị ka e nwere ndị ọ na-adabara karịa ibe ha. Otu nwaanyị tụfuchara ego niile o nwere n'ụwa ka ọ na-achụ nta ego ndị Crowd1 kwere ya na nkwa, kọwara etu obi si agbawa ya n'ihi na ọ bụrụla ogbenye ọnụ ntụ. BBC chọpụtakwara na nkwa niile ndị Crowd1 na-ekwe ndị mmadụ na ha ga-eme ha ọgaranya abụchaghị n'ezie n'ihi na e nwere ndị ego a na-aba n'akpa ha karịa ndị ọzọ. Lee ihe niile BBC Africa Eye chọpụtara maka ha na ebe ha kwụ ugbua n'uju:"	https://www.bbc.com/igbo/afirika-54764856
business	Emirates, Etihad, Kenya Airways na ndị ọzọ etinyela iwu ị kwesịrị ịhụ tupu i mee njem	"Ọnụ na-ekwuchitere ụlọọrụ na-ahụ maka njem ụgbọelu akpọrọ Federal Airport Authority of Nigeria (FAAN) bụ Henrietta Yakubu kwuru na o nweghị ihe ngalaba ahụ ga-eme maka usoro ụlọọrụ ụgbọelu si ofesi hiwere maka ụmụ Naijiria na-aga mba ọzọ. Nke a na-eme dịka ụfọdụ ụloọru ụgbọelu dịka Emirates, Etihad, Kenya Airways na ndị ọzọ tinyere iwu nke kwuru na onye ọbụla sị Naijirịa chọrọ iso ụgbọelu ha mee njem ga-egosirịrị akwụkwọ nnyocha coronavirus nke gosiri na ha ebughị ọrịa ahụ tupu ha ekwe buru ya. Ha kwuru na akwụkwọ ahụ a ga-eme nnyocha ahụ n'ime abalị anọ tupu onye ahụ emee njem ya. Usoro ndị a gụnyere na onye ọbụla sị Naijirịa eme njem ụgbọelu a ga mba ọzọ ga-egosi ha akwụkwọ nyocha na-egosi na o bụghị ọrịa coronavirus. Nke a wepụrụ ohere ndị mmadụ nwere ịkwụ ụgwọ njem n'oge ka ọ beere ha ego, ebe ụfọdụ ndị mmadụ na-ekwu na ha anaghị enweta mpụta nyocha ha n'oge . Yakubu kwuru sị ""Obodo niile nwere ikike ihiwe usoro nke ha maka nchekwa ọrịa coronavirus, o nweghị ihe ụlọọrụ FAAN ga-emewnu maka nke a"". O kwukara sị ""Ka mmadụ niile mee njem ofesi nanị mgbe ọ dị mkpa ma ka ha bido kwa n'oge haziwe ihe niile ha ga-eji eme njem a n'oge"". Dịka Naijirịa ebidobeghị njem ụgbọelu nke ofesi, Yakubu na-ekwu na ha na-etikọ isi ọnụ iji wepụta usoro njem ndị si ofesi chọrọ ịbata Naijirịa. Lee ụfọdụ ndi ụlọọrụ ụgbọelu hiwere usoro a: Emirates Etihad Kenya Airways Qatar Airways Cheta na e hinyeburu mmalite njem mba ofesi n'ụbọchị 29 nke ọnwa Ọgọst, tupu e bugharịa ya gaa ụbọchị ise nke ọnwa Septemba. Dịka a na-akwado maka mmehe njem ụgbọelu mba ofesi ụbọchị Satọde na-abịanụ, onyeisioche ọrụ ọtawaike COVID-19 bụ Sani Aliyu adọọla aka na ntị na onye njem ọbụla ghọrọ aghụghọ maka nyocha nje coronavirus na gọọmentị Naịjirịa ga-amachi ya ịbata obodo a. O kwuru nke mgbe ndị otu ọtawaike COVID-19 akpọrọ Presidential Task Force on COVID-19 na agwa ndị nta akụkọ okwu ụnyaahụ. Aliyu kwuru bụ onye kwuru nke a n'Abụja ụbọchị Mọnde sị na ha ewepụtala usoro ọhụrụ maka ndị na-eme njem sị mba ofesi dịka Naịjirịa na-ejikere ịmehe njem ụgbọelu mba ofesi ọzọ ụbọchị Satụde. O kwuru na onye ọbụla na abata Naịjirịa ga-eme nnyocha ahụ Bekee kpọrọ ""Polymerase Chain Reaction test for COVID-19"" n'obodo ha si, wekwara mee ọzọ mgbe ha rutere Naịjirịa. Ọ sị na ndị dara ya bụ ule ahụ agaghị abata Naịjirịa. Ndị ụgbọelu ghọrọ aghụghọ maka ule ndị a ga-akwụ nha $3,500 maka otu onye njem dara iwu a. Ọ dọkwara ha aka na ntị maka onye njem ọbụla agaghị eme nnyocha hụ nke aga eme abali asaa onye ahụ batachara Naịjirịa. Aliyu sị ndị ọrụ Immigration ga-akagbu akwụkwọ ikike njem ya. O kwuru na ya bụ mpụtara nnyocha agaghịzị adị ire ruo abali iri na anọ (14), dịka akara mbụ, kama na ha emeela ya abali asaa malite ụbọchị ha mere ya, na agaghị akarị abali abụọ tupu ha amapụ ya bụ njem. O kwukwara na onye ọbụla ga-aga eme ya bụ nnyocha na Naịjirịa ga-akwụ ụgwọ ya malite na 29 ọnwa Ọgust 2020. Ọgọst 29: Njem ụgbọelu ofesi ga-amalite na Naịjirịa n'ụbọchị a Minista na-ahụ maka njem ụgbọelụ bụ Hadi Sirika ekwuola na njem ụgbọelu ofesi ga-amalite na Naịjirịa n'ụbọchị 29 nke ọnwa Ọgọst. O kwukwara na ọ bụ ọdọụgbọelu Legọs na Abuja ka njem a ga-ebu ụzọ malite. O kwukwara na ọ ga-ewepụta usoro nakwa iwu ndị pụrụiche ga-ekpuchi njem a n'oge adịghị anya. Mana akụkọ si n'akụkụ tebulu otu ""presidential task force"" na-ekwu na esubeghị oge mmepe njem ofesi kpọm."	https://www.bbc.com/igbo/afirika-53655643
business	Nnewi Timber Market Fire: Ndị ahịa na ndị uweojii na-arụ ụka maka ọkụ gbara n'ọgbọ osisi na Nnewi	"Ndị na-azụ ahịa n'ọgbọ osisi dị na Nnewi nọ na nnukwu ihe iru uju ugbua n'ihi ọkụ gbapịara ụlọahịa ha. Ya bụ ọkụ malitere na mgbede ụbọchị Wenezde gbagide ime abalị niile ruo ụtụtụ ụbọchị Tọzde a. Dịka otu akara a kpọrọ 'Nnewi City' na Twitter siri dee, ọ bụ ndị ọrụ mgbanyụ ọkụ Anambara steeti bịara gbanyụọ ya bụ ọkụ. Ndị mmadụ boro ebubo na ọ bụ ndị uweojii kpatara ọkụ ahụ ebe ha na-achụ ndị na-ese anwụrụ ike na ya bụ ahịa. Mana ndị uweojii kwuru na ọ bụ ndị ahụ na-ere anwụrụ ike tinyere ọkụ iji gbochie aka ndị uweojii ịkpata ha. Ngwaahịa ndị mmadị ruru nde kwuru nde naịra lara n'iyi n'ọkụ ahụ. Oge BBC Igbo kpọrọ onye nọ n'ahịa ahụ n'elekere iri na otu na ọkara nke ụtụtụ Tọzde, Febrụwarị 18, o kwuru na ọkụ ahụ ka na-agbakwa. Otu onye ahịa na-achọghị ka a kpọọ aha ya kwuru na ọkụ ahụ malitere n'ehihie ụbọchị Wenezde, Febrụwarị 17, 2021. O kwuru sị: ""Anyị hụrụ ka ndị uweojii na'agbada na ndagwurugwu dị nso n'ahịa ahụ, ebe ha na-ekwu na ndị mmadụ na-anọ ese anwụrụ ike."" ""Mana ndị ahụ ha na-achụ agbakpuola n'ime ime nke mere ndị uweojii jiri were 'lighter' mụnye ọkụ n'ahịhịa dị ebe ahụ."" ""Uche ha bụ na anwụrụ ọkụ ga-eme ka ndị ahụ gbapụta ka ha nwuchie ha, mana ndị ahụ si ụzọ ọzọ gbafuo."" ""Ọkụ ahụ ndị uweojii munyere banyere n'ime 'saw dust' sizie ebe ahụ malite ịgba n'ahịa niile."" ""Oge ndị uweojii hụrụ nke a, ha ji ụjọ gbafuo ka ndị mmadụ ghara iji iwe merụọ ha ahụ."" Nwa amadi ahụ gwara anyị okwu kwukwara na ndị ahịa ji iwe mebie otu ụgbọala ndị uweojii bụ nke ha hapụrụ gbaa ọsọ. Ọ bụ ndị ekperima tinyere ahịa ahụ ọkụ - Ndị uweojii Anambra steeti Haruna Mohammed, bụ ọnụ na-ekwuru ndị uweojii n'Anambra steeti gwara BBC na ebubo ndị ahịa boro ndị uweojii abụghị eziokwu. Mohammed kọwara na ọ bụ ndị otu nzuzo na  ndị na-ere anwụrụ ike na-alụ ọgụ nke mere ka ndị uweojii gaa ebe ahụ wee nwụchie mmadụ anọ n'ime ha. Oge ndị uweojii ahụ chọrọ ịpụ, ndị ekperima ahụ nọchiri ụzọ ma mụnye taya moto ọkụ iji gbochie ndị uweojii ịkpụrụ ndị otu ha. Ọ bụ ọkụ taya ahụ banyere na 'sawdust' wee si ebe ahụ banye n'ọgbọ ahịa ahụ. Mohammed jụrụ ajụjụ sị: ""Ihe e ji amụnye ọkụ o so na ngwaọrụ ndị uweojii?"" ""N'ime ndị uweojii na ndị na-ese anwụrụ ike, onye ga-eji 'lighter' maọbụ 'matches' iji tinye ọkụ?"" Haruna Mohammed gara n'ihu kwuo na ọ bụ ndị ekperima ahụ wakporo ndị uweojii ma kurie otu ụgbọala ha. Mana ndị uweojii gbara mbọ nwụchie ihe karịrị mmadụ iri atọ na ise n'ime ndị butere ọgbaaghara ahụ. ""Nnyocha ka na-aga n'ihu ugbua,"" Haruna na-ekwu."	https://www.bbc.com/igbo/afirika-56094430
health	Covid-19 testing:UNTH Enugu amalite ọrụ dịka ebe nnyocha ọrịa Coronavirus	UNTH Enugwu ebidola ọrụ ụbọchị Monde dịka ebe nke abụọ a na-eme nnyocha coronavirus n'mpaghara Ọwụwa-Anyanwụ Naijiria.	https://www.bbc.com/igbo/afirika-53157338
religion	Abakaliki Catholic Diocese: Etu ngaghari iwe e mere maka Fada siri gbaa ihe e zoro ezo n'anwụ	"Kemgbe akụkọ gbara na ụfọdụ ndị ụka Katolik na Dayọsis Abakaliki, Ebonyi steeti, mere ngagharịiwe n'ihi nkwụsị ọrụ a kwụsịrị otu ụkọchukwu ha, ihe na-arịtụ na-arụtụ aka na mmiri agbarụọla n'ụlọụka. N'abalị 14 nke ọnwa Novemba afọ, 2021,ọtụtụ ndị ụka Katọlik wụjuru na 'Pastoral Centre Chaplaincy, Abakaliki' bụ be nnukwu Ụkọchukwu ha bụ Bishọpụ Peter Nworie Chukwu mee ngagharịiwe maka etu e si kwụsị Fada John Odey ọrụ n'ike. John Odey bụ ụkọchukwu na-achịkọta ụlọụka 'Holy Trinity Catholic Church', Umuoguduakpu, Otinyi-Ngbo dị n' Okpuru Ọchịchị Ohaukwu n'Ebonyi Steeti. Bishọpụ kwụsịrị ya bụ Fada ọrụ abalị ole na ole  o bipụtachara akwụkwọ nke ọ kpọrọ ""The Hidden Truth and the Cloud of Witness"". N'ime akwụkwọ ahụ, Fada Odey dere, o boro otu ụkọchukwu aha ya bụ Fada Emmanuel Obuna ebubo,na ọ bụ ya nyụrụ ihe na-esi na dayosis Abakiliki ihe ruru iri afọ atọ. Fada Emmanuel Obuna rụburu ọrụ dịka Odeakwụkwọ Bishọpụ Michael Okoro bụ Bishọpụ na-achịkọtabu dayosis ahụ ,onye larala ezumike nka. N'ime akwụkwọ ahụ dị ibe 479,John Odey depụtachara ihe ndị megara oge niile Bishọp Okoro nọ n'ọkwa nke  o jiri rụọ Fada Emmanuel Obuna aka dịka onye na-ekpe ma na-ebi okwu na dayọsis ahụ. O kwukwara na Emmanuel Obuna anaghị ekwe ka ndị ụkọchukwu ndị ọzọ rue Bishopụ nso. Akwụkwọ ahụ kọwakwara ihe butere nghọtahịe nke mere ka Bishopụ Michael Okoro kwụsịbuo Fada Odey ọrụ n'ike n'afọ 2009. Ngwa ngwa akwụkwọ ahụ nke e wepụtara n'ọha n'abalị 23 nke ọnwa Oktoba, afọ 2021, pụtara ihe, ebe niile nwuuru ọkụ na dayọsis ahụ, nke mere ka Bishọpụ Chukwu kwụsị Fada Odey ọrụ n'ike, Mana nke a kpasuru ọtụtụ ndị ụka Katọlik ihe Fada Odey na-amasị iwe, nke mere ka ọtụtụ mee ngaghariiwe, ebe ụfọdụ dere ozi na-akpọ oku ka a kpoghachi ya na-egbughị oge. N'ozi ha degaara Bishopụ Chukwu n'ọha nke rutere BBC Igbo aka, ha jụrụ ya ihe kpatara o jiri nye Fada Odey ikike ka o bipụta akwụkwọ ahụ, mechaa tụgharịa taa ya ahụhụ na-erubeghị otu izuụka akwụkwọ ya pụtara. Akwụkwọ ozi ahụ kwuru: ""Ihe a tụrụ anya n'aka gị bụ ihibe kọmiti ga-elebanye anya n'ebubo ndị Fada Odey boro tupu. Ị mara ihe ị ga-eme ya,"" ""Kama ịta ya ahụhụ na-enyochaghị ihe kpatara ya bụ akwụkwọ bụ ime uche ndị na-ememila ụka."" Ha dọrọ aka na ntị  na ọ bụrụ na ụka Katọlik na Naijiria amaghị hazie okwu metụtara  Bishop Okoro na Fr. Dr. Emmanuel Obuna, na ihe mere n'Ahịara Katọlịk Dayosis ga-eme na dayọsis ha. Cheta na Ahiara dayọsis bụ ebe ndị ụka na ndị ụkọchukwu jịkọrọ ọnụ jụ ịnabata Bishopu Okpaleke bụ Bishọpụ ọhụrụ e nyere ha. Ndị ahụ mere ngagharịiwe kwuru na ọ bụrụ na a kpọghachi Fada Odey n'ọrụ, na ha, ga-agba n'anwụ mpụ ụfọdụ ndị ụkọchukwu merela na dayọsis ahụ dịka ndị na-edina ụmụnwaanyị nọ na di, ndị na-emetọ ụmụaka, ndị na-ete ụmụnwaanyị ime na ndị nwere ọtụtụ ụlọ na akụnụba. Mana ụlọọrụ na-ahụ maka ọrụ ebere Fada Odey na-arụ a kpọrọ 'Father John Odey Centre' agọọla na aka Fada Odey adịghị na ngagharịiwe ahụ ndị mmadụ mere. Oge a kpọrọ ya, Fada Obuna gwara BBC Igbo n'ekwentị na ya agaghị asa ihe ọbụla banyere ebubo niile  Fada Odey boro ya n'akwụkwọ o dere. O kwuru sị: ""Okwu ahụ eruola Rome. Na ụka Katọlik, okwu ruo Rome, ọ dịka okwu dị n'Ụlọikpe Kachasị, agaghị m etinyenwuzi ya ọnụ."" Mbọ BBC gbara ịnụta uche Bishopụ nakwa Ụka Katọlik na Dayosis Abakiliki amịtaghị mkpụrụ. Oge onye ntaakụkọ anyị kpọrọ odeakwụkwọ dayọsis ahụ bụ Fada Henry Ogodo na-ekwentị, jụọ ya maka ebubo a na-ebo dịka o siri metụta Fada Odey, o kwuru na ya enweghị ike ịsa ya n'ihi na ya na-anya ụgbọala. O kwuru na ya ga-enye ọsịsa ya ụbọchi Fraide mana oge BBC Igbo kpọghachiri ya, ọ zaghị ekwentị ya. N'aka nke ọzọ,  mbọ inweta Fada Odey amịtaghị mkpụrụ dịka a gbanyụrụ ekwentị ya agbanyụ. Otu onye maara Fada Odey kemgbe afọ iri atọ bụ  Benedict Okoro gwara BBC Igbo na nsogbu Fada Odey nwere bụ na ọ bụ onye na-ekwu okwu gbowam, na-atụghị egwu onye o metụtara. O kwuru na Fada Odey dere ihe ọtụtụ ndị ụkọchukwu nakwa ndị na-ekpe ụka Katọlik ma mana egwu ekweghị ha ekwupụta ya. Bennet kwuru sị,""Fada Odey amaghị atụ asị. Nke mere na ọ naghị ezo ọnụ ikwu okwu megide ihe o kwenyere adịghị mma."""	https://www.bbc.com/igbo/59334377
sports	Manchester United vs AZ Alkmaar: Ekwensu anya mmeemmee ndị Man utd abịala ha ụgwọ?	"Onye ọbụla ga-eche na Manchester United ga-egwe ndị AZ Alkmaar ka ose e ji agwọ abacha. Mana ọ tụrụ ọtụtụ na anya ka agbazụrụ ya bụ egwu bọọlụ, Manchester United gbara aka laa ka afọ ochie. N'agbanyeghị Rashford na ndị agha ha niile, ya bụ Ekwensu anya mmemme bụ 'Red Devils' ndị Man Utd ji abamba, AZ Alkmaar gosiri ha na ha bụ ụkwa a chị n'aka, ọ na-agba. Nke a bụ nke ugboro anọ Manchester United na-agba ọnyụpa. Ole Gunnar Solskjaer bụ onye nkuzi ha na-ebo ya ahịhịa na ala ebe ha gbara ya bụ bọọlụ bụ nke ọ sị na ""anya m ahụnubeghị ụdị nke ahụ mbụ"". Mana onye ga-ekwete ajambele nke a ebe ndị otu ha na-eri ohere niile ha nwere itinye goolu ọkacha nke Jesse Lingard riri n'ikpeazụ. Chi ha zọrọ ha mgbe Myron Boadu nke AZ tinyere otu goolu na agba nke mbụ bụ nke akụchapụru. Ekwensu anya mmeemmee ha anọghị n'ọrụ taa mgbe Stijn Wuytens nke AZ gbatara penariti site na-ịgbatu Marcus Rashford mana anya Referii erughị ya Anya ndị mmụọ bụ ""Video Assistant Referee"" anọkwughị n'ọrụ na asọmpi Yuropa. Ebe chi United nọ gbutọpụ ha bụ mgbe onye otu ha bụ Lingard merụrụ ahụ nke mere na ha jizi mmadụ iri gbachaa ya bụ bọọlụ. Nke a bụ ọrụaka ekwensụ anya mmeemmee ka ọ bụ gịnị? N'aka nke ọzọ mkpọnaala ndị Arsenal dara oke ụda taa ka ha ji ọkpụ anọ asataghị ihe were suchie Standard Liege ntị. Gabriel Martinelli nyere goolu abụọ ebe Joseph Willock na Daniel Ceballos nyere otu otu. Ihe Standard Liege nwere ike ị mere onwe ha bụ ịgbata mpempe akwụkwọ uhie ịdọaka na nti ebe ha na akpọ ganịganị ka ha gbata ihe. Mana Chi ha egbughị ya taa."	https://www.bbc.com/igbo/afirika-49927844
entertainment	White Money Big Brother: Whitemoney amaburula N90m n'egwuregwu Big Brother Naija 2021	White Money nke pụtara 'ego ọcha' n'asụsụ Igbo emeriela asọmpị Big Brother nke afọ 2021. Nke a pụtara na ọ ga-eji ego ruru nde iri itoolu, ụgbọala nakwa onyinyi ne ihe nrite ndị ọzọ laa bee ya. Asọmpị a bụkwa emume malitere kemgbe ọnwa Jụlai bịara na njedebe n'abalị ụbọchị atọ nke ọnwa Ọktoba. - Ezi aha ya bụ Hazel Onyeze Onou - Ọ bụ onye Enugwu steeti - A mụrụ ya n'ọnwa Jụlaị afọ 1992 - Ọ bụ onye mmeri eguregwu Big Brother nke isii Ihe ndị e ji mara ya gụnyere: ịkpụ isi, ịti egwu, ise foto na ịdozi ịgwe ọkụ Emume Big Brother Naija nke afọ 2021 malitere n'abalị Satọdee, ụbọchị iri abụọ na anọ nke Julaị. Ha dị mmadụ iri na otu nọ n'ụlọ Big Brother nke afọ a, n'ime ha, mmadụ abụọ bụ ndị Igbo. Aha mmadụ abụọ a bụ Hazel Oyeze Onou (White Money) onye Enugwu steeti, na Ikechukwu Sunday Okonkwo (Cross) onye Anambara. Lee ụfọdụ ndị so n'egwuregwu Big Brother Naija 2021 White Money Ezigbo aha ya bụ Hazel Oyeze Onou White Money bụ otu n'ime ụmụ afọ Igbo abụọ so n'emume Big Brother Naija nke afọ a. Ọ bụ Enugwu Steeti ka o si, mana o bi na Legọs. Ọ dị afọ iri abụọ na itoolu (29). Aha a bụ 'White Money' pụtara ego ọcha n'asụsụ Igbo, mana ọ bụ okwu bekee nke pụtara ego mmadụ kpatara n'ụzọ ziri ezi. Nwa amadị a kọwara onwe ya dịka onye o ji ego achụ ego. Ọ na-azụ ahịa akpụkpọ ụkwụ bụ nke ọ na-esi mba ofesi atụbata na Naịjirịa. Ihe mere aha ya ji ewu Ikechukwu Sunday Okonkwo Nwa amadị a dị afọ iri atọ bụ onye oji ego achụ ego nke bekee na-akpọ 'entrepreneur'. Ọ bụ ya bụ onye Igbo nke abụọ nọ n'ụlọ Big Brother Naija 2021, mana o bi na Legọs. Ihe na-amasị ya bụ ikiri ejije, ime njem na ịga ụlọ egwu (clubbing). Ọ kọwara onwe ya dịka onye nwere ezigbo obi, n'agbanyeghị na ụfọdụ na-ahụta ya dịka ajọ mmadụ. Pere Egbi Ọ bụ nwa afọ Delta steeti, a mụrụ ya na Warri. Pere bụ nọọsụ a zụrụ nke ọma, ma rụkwaa ọrụ n'otu ndị agha nke mba Amerịka ihe ruru afọ isii. Ugbua, ọ bụ onye na-eme ejije nakwa 'model'. Ọ dị afọ iri atọ na ise (35). Yousef Garba Yousef bụbu onye nkuzi ụlọakwụkwọ Sekọndịrị ma bụrụkwa 'model' Ọ bụ onye Jos, Plateau Steeti mana otu n'ime nne ya maọbụ nna ya abụghị onye Naịjirịa. Nri na-amasị nwa amadị a, mana ọ hụkwara ịgụ akwụkwọ, ịrị ugwu, ime njem nakwa egwuregwu 'sports' n'anya. Boma Akpore Ọ dị afọ iri atọ na anọ ma bụrụkwa onye gbaburu bọọlụ mechaa kwụsị. Boma kwuru na ya kwụsịrị mahdaum oge ọ nọ n'afọ nke ikpeazụ n'ihi na ego adịghị, mana o mechara gbaa mbọ nweta ego o jiri gaa ụlọakwụkwọ na-enye ọzụzụ maka ejije. Nwa amadi a alụbuola nwaanyị mana ọ dabaghịrị ya na nwunye ya ha wee gbasaa. Ọ na-eme ihe ejije, ma bụrụkwa onye na-arụ ọrụ ebe a na-ere mmanya (bartender). Adeniyi Lawai Lawai, nwa afọ Oyo steeti alụọla nwaanyị ma mụta otu nwa. Ọ dị afọ iri atọ na atọ (33), bụrụkwa onye nwetara ọzụzụ dịka 'computer engineer'. Ihe na-amasị ya bụ egwuregwu bọọlụ nkata, isi nri, iri nri, ide ihe, nakwa ịtụ okwe. Paul Ephraim Ihe e ji mara ya bụ JayPaul, ọ bụ onye oti egwu bi na Legọs. Ọ dị afọ iri abụọ na itoolu (29); ihe na-amasị ya bụ imepụta egwu, ime ejije, ịgba egwu na isi nri. JayPaul kwuru na nne ya na ụmụnne ya nwaanyị abụọ bụ ihe kacha enye ya obi ụtọ, n'ihi na nna ya alaala mmụọ. Ọ kọwara onwe ya dịka onye nwere obi sarị sarị nakwa onye na-enwe obi nchekwube oge niile. Samuel Jacob Alifa Sammie ka bụ nwa akwụkwọ na mahadum Ahmadu Bello University dị na Zaria, Kaduna steeti. Ọ bụ onye na-emepụta ihe ejije nke bekee kpọrọ 'filmmaker'. Ihe ọzọ na-amasịkwa nwa amadị a dị afọ iri abụọ na isii (26) bụ ịkọ akụkọ, ịkụ bọọlụ nkata, nakwa izute ndị mmadụ. N'afọ 2020, ka Sammie mepụtara ejije nke mbụ ya, mana ihe dị ya mkpa ugbua bụ iwulite akara 'Youtube' ya iji nyere ọrụ ya aka. Emmanuel Umoh Emmanuel bụ nwa afọ Akwa Ibom steeti ma bụrụkwa 'model'. Ọ bụ ya bụ onye Naịjirịa mbụ meriri asọmpi 'Mister Africa'. Ọ dị afọ iri abụọ na anọ; o nwekwara ụlọ mmegharị ahụ (fitness centre) na Port Harcourt ebe o bi. Yerimene Abraham Saibakumo Nwa amadia e ji Yerins mara bụ dọkịta nwetara ọzụzụ na mba Ukraine. Ọ dị afọ iri abụọ na asaa ugbua, ihe na-amasịkwa ya bụ ịtụ okwe 'chess', ige egwu, iti egwu, nakwa ise ihe. Ọ kọwara onwe ya dịka onye na-achọ ịmata ihe nakwa onye na-ekepụta ihe ọhụrụ. Adeoluwa Okusaga Saga bụ onye Legọs steeti, ọ dị afọ iri abụọ na asatọ. Ọ na-arụ n'ụlọọrụ mmepụta mmanụ agbịdị n'elu osimiri (offshore). Ịgba egwu, ịgụ egwu, ise ihe, nakwa ịmegharị ahụ bụ ụfọdụ ihe ka amasị ya. O kwuru na ihe karala wute ya na ndụ a bụ oge nne ya - onye ọ kọwara dịka ezigbo enyi ya - lara mmụọ.	https://www.bbc.com/igbo/afirika-57952310
sports	Akụkọ dị mkpa taa: Enyimba agbawaala Rayon Sports anya	Akụkọ dị mkpa taa Otu egwuregwu bọọlụ Enyimba ji ọkpụ goolu ise chara acha asatara otu (5-1) merie ndị Rayon Sports nke Rwanda n'asọmpi iko CAF confederation agbara taa. Ndị nyere goolu gụnyere Stanley Dimgba, Ikouwem Udo, Sunday Adetunji, Joseph Osadiaye na Isiaka Oladuntoye. A ga-emegharị ntuliaka Osun steeti Ụlọọrụ INEC ekwuputala na ntuliaka iji họpụta gọvanọ Osun Steeti e mere ụnyaahụ ezughi ezu n'ihi ọnụ ọgụgụ vootu ndị akagburu n'ụfọdụ ebe. Joseph Adeola Fuwape bụ onye gụpụtara vootu a kwuru na aga-emegharị ntuliaka ahụ n'abalị iri abụọ na asaa nke ọnwa Seputemba. Ndị ntọọrị akpara ike ọzọ Ndị ohi oke osimiri bụ Pirates na bekee wakporo ụgbọmmiri ngwaahịa nke Swiss n'oke osimiri si Legọs gawa Portharcourt ụnyaahụ. Ndị ohi a tọọrọ mmadụ iri na abụọ bụ ndị so ụgbọmmiri ahụ eme njem. Ngalaba na-ahụ maka mmekọ mba Switzerland na mba ndị ọzọ kwụrụ na ọ bụ ụlọọrụ obodo ha nwe ụgbọmmirị ahụ, ma sịkwa na ọnweghị onye be ha so na ndị aka ji. Ụgbọmmiri a bu ihe oriri Bekee kpọrọ wheat site Pọt Hacọt na-aga Legọs. Na mba ofesi, Onyeisiala mba Iran bụ Hassan Rouhani akatọọla mba Amerịka maka mwakpo emere ndị agha n'obodo Avhaz. Rouhani kwuru na ọ bụ Gulf steeti mba Amerịka na-akwado butere mwakpo a mana Amerịka agọrọla ụkwụ na aka ha. N'egwuregwu, Anthony Joshua meriri Alexander Povetkin na ọkpọ ha pịara unyaahụ na ama egwuregwu Wembly nke dị na Briten. Povetkin bịara asọmpị ahu ka ọ mara ka ọ ga-anapụ Joshua ọkwa ya dika onye tụụrụ ugo na ịpịa ọkpọ n'ụwa niile nke Bekee kpọrọ world heavyweaight title, mana Joshua pịatụrụ ya na agba nke asaa. N'asọmpi Premier league, Chelsea enweghi ike merie ndị West Ham dịka onweghi ndị nyere onwe ha goolu. Gee nkeji nke taa Ihe nkiri nke taa	https://www.bbc.com/igbo/afirika-45617680
entertainment	"""Ọ dịghị mma nwoke ịgwa nwunye ya ego ole ọ na-enwete"" - Blessing CEO"	"Di na nwunye kwesiri ịbụ otu maka na ha bụ otu n'ime mmụọ ma n'eziokwu. Ha abụọ kwesịrị ịbụ ji na mmanụ, obi na ara dịka omenala na ụka siri kwekọrịta. Mana agbanyeghị ka ụtọ di na etiti nwaanyị na dị ya, ọ nwere ihe abụọ nwoke anwaghị anwa gwa nwaanyị ya. •Nwoke agaghị agwa nwunye ya onye ọ dịnara? Ọtụtụ umunwoke enweghịike ịgwa nwunye ha onye ọ na-edina maka na ha che na ọ pụrụ ịgbawa nwonye ha obi. Ụfọdụ ụmụnwoke chekwa na ịgwa nwunye ha onye ọ na-ara bụ ibute ọgbaaghara n'ezinụlọ ha. N'ihi nke a, nwoke agaghị achọ iji aka ya kotere onwe ya nsogbu sịte na-ikwu udiri okwu ahụ. Nke bụ eziokwu bụ na ụmụnwoke ndị ọzọ gana ele nwoke kwuru ụdị ihe ahụ anya ka ""onye nko"" (onyeamaghị ihe). Charles Mbamara bụ onye degoro akwụkwọ maka ọdịmma nwoke na nwaanyị sị na ịgwa nwaanyị ụdị okwu ahụ bụ sị ya ""kwara lii:"" (laa be ha). Ọ sị, ""nwaanyị ga na-asị gị, gwa m eziokwu, gwa eziokwu, ebe ọ na-ekpe ekpere ka ị ghara ịgwa ya. Mana ị mechaa gwa ya ihe ahụ mara na ""nke gị ekpome"" (nke gị agwụla). Mana otu nwaanyị bụ onye ọkachamara na mmekọrịta nwoke na nwanyi bụ Blessing Okoro sị na o nweghị ihe ọ mere nwoke ịgwa nwunye ya onye ọ rara. O kwuru na ọtụtụ ụmụnwaanyị anabatala ịgba na-ezi ụmụnwoke na mpaghara a nke bụ na ha anaghịzị ahụ ya ka ihe ọhụrụ maọbụ ajọ ihe. Ọ sị na nne na nna nwaanyị ahụ agaghị anabata ya n'ụlọ ha ma ọbụrụ na ọ lara maka na di ya gbara n'ezi. Ọ sị na ""ha ga-eji okpiri chụchie ya azụ"". Nwoke bụkwa ọkaibe na mmekọ nwoke na nwaanyị bụ Charles Mbamara, onye a na-etu Charles De La Romeo sị na ya so na ụmụnwoke na-ekweteghị na ọ dị mma ịgwa nwunye ha ego ole o na-enweta. O kwuru na nke a nwereike ibute mkparị n'aka nwaanyị ahụ maọbụ budaa ugwu ya. Mbamara sị ""nwunye gị ga-aka kwanyere gị ugwu ma ọ maghị ego ole ị na-enweta. Ọ sị na ọ ga-aka njọ ma ọ bụrụ na ha mechaa see okwu. Blessing Okoro kwenyakwara na ọ dịghị mma ịgwa nwaanyị ego ole ọ na-enweta agbanyeghị ka o si hụọ ya n'anya. Blessing sị na nke a ga-eme nwaanyị ọ na-ana dị ya oke ego. Ọ sị na "" ọtụtụ ụmụnwaanyị agaghị ezuike rụọ mgbe ọ hụrụ isi ego ọbụla di ya nwere"". Otu nwoke achọghị ka akpọọ aha ya na-ekwu na ""mgbe mụ na nwunye kacha adị na mma bụ mgbe ọ hụrụ na ego agwụla n'akpa m"". Ọ sị na nwunye ya agaghị akwụsị ịweta nsogbu ruo mgbe ọ hụrụ na ego ya agwụla kpam kpam. Nwoke ahụ sịkwa na ""mmehie m mere kacha ewute m bụ ịgosi nwunye m ego ole a na-akwụ m"". •Nwoke aga-agwa nwunye na ọ mụrụ nwa n'ezi? Charles Mbamara sị na nke ahụ bụ nwoke iji aka ya gbaara onwe ya ụgbọ nwamkpi. Ụmụnwoke ndị ọzọ sị na ụdị ihe a bụ ihe nwoke na na-agwa ụmụnna ka ha jiri ọnụ ha kwuo ya. Blessing sị na o nweghị ihe ọmere na nwoke mụrụ nwa n'ezi maka na ụfọdụ ụmụnwaanyị gana ahụ dị ha ka onye eziokwu maka nke a. Blessing sị na ọ dịghị mma nwoke ịgwa nwaanyị ya na o buru ibu maọbụ na ọ jọrọ njọ maka ụdị okwu ahụ nwereike ịgbu mmụọ ya. Mana Mbamara sị na ọnweghị ihe ọ mere mana ọ dabeere ka onye ahụ si kwuo ya. Ọ sị, ""nwoke dị otu a kwesiri iji olu ọma gwa ya nwunye ya. Onye dere akụkọ a: Chris Sanctus Chukwudi Okereke"	https://www.bbc.com/igbo/58576135
religion	Aka akparala Pastọ zoro ọtụtụ ụmụaka n'ime ụlọụka ya	"Aka ndị uweojii akparala otu Pastọ e boro ebubo izo ọtụtụ ndị mmadụ n'ime ụlọụka ya, ọtụtụ n'ime ndị a bụ ụmụ ntakịrị. Ndị uweojii Ondo steeti kwuru na ọ bụghị naanị ụmụ ntakịrị ka a chọpụtara e zoro n'ime ụlọụka ahụ. Ọ bụ na mgbede abalị ụbọchị Fraịde, Eprel 1 ka ndị uweojii mere nchọpụta a, na mpaghara a kpọrọ Valentino na 'Ondo town'. Funmilayo Odunlami bụ ọnụ na-ekruru ndị uweojii Ondo steeti kwuru na ha kpọpụtara mmadụ iri asaa na asaa (77) n'ime ụlọụka ahụ. Ndị uwoji kwuru na Pastọ a na-agwa ndị ụka ya na oge eruola mgbe ụwa ga-emebi. Dịka Odunlami si kwuo, ""ụkọchukwu ahụ na-akụziri ndị otu ya na ụwa a ga-abịa n'isi njedebe n'ọnwa Sepụtemba afọ 2022."" ""Nke a mere ha ji kpọchide onwe ha ụzọ n'ime otu nnukwu ọnụụlọ dị n'okpuru ụlọụka ha iji na-akwado ma chere mmebi ụwa."" ""Ọtụtụ n'ime ndị a hụrụ n'ime ụlọụka ahụ bụ ndị ji aka ha hapụ ụlọ ha kamgbe ọnwa ise gara aga."" Ndị uweojii kwuru na ha amalitela nnyocha miri emi gbasara nke a. Cheta na ụdị ihe di otu a emebuola n'ọdị nso a n'Ekiti steeti ebe otu Pastọ aha ya bụ Noah Abraham na-ana ndị ụka ya ego dị narị puku naịra atọ (N300,000) iji duga ha eligwe. Ndị uweojii nwuchiri nwa amadị ahụ n'ọnwa Mee afọ a."	https://www.bbc.com/igbo/articles/c99lx2z1n5yo
business	Etu m si arụpụta nka site n'ihe nkịtị ndị gbara m gburugburu - Kelly	"Kelly Omodamwen bụ onye ntoroọbịa na-eme nka. Ọ sị na nna nna ya so na ndị nka a maama sonyere kpụọ akpụrụakpụ ọla nchara ndị Bini maama bụ Queen Idya Festac bronze head bụkwa ebe o bidoro nwewe mmasị na n'ihe nka. Kelly gosiri BBC Igbo ọrụ ya ndị ọzọ di icheiche ma gosi anyị ka o si arụpụta nka ya. Ọ gwara anyị na ọ na-ahụ nka n'ihe nkịtị. Nke a ka ọ kpọrọ ""up-cycling"". Kelly kọwara na up-cycling bụ iji ihe nkiti rụpụta nka etu ọ dị, kama ị gbanwe ọnọdụ ya. O gosikwara BBC ụdị ihe o ji arụ nka ya. Ya mere o ji wee gaakwa mahadum Auchi Polytechnic ịmụtakwo gbasara ọrụ nka. O nyekwara ụmụntorobịa ka ya okwu ndụmọdụ maka aka ọrụ na etu ha nwereike iji bido mewe ya bụ akaọrụ."	https://www.bbc.com/igbo/articles/c4nzn0m3r00o
sports	Liverpool vs Barcelona: Ndị ụka taa dịka otu Barcelona - Fr. Mbaka	"Father Mbaka agwala ndị ụka ha ghara ịnọzị chakoo dịka Barca ganye na Liverpool edula ha mmuọ. O kwuru na asọmpi bọọlụ ahụ kwesịrị ikuzịrị ndị otu kristi ka ha wepu mpako na ndụ ha. Mbaka kwuru na nke a gosiri ihe akwụkwọ nsọ kwuru na nganga buru ụzọ, ọdịda esoro ya n'azụ, Nke a bịara n'ekpere ụbọchị Wenezde ọbụla ya bụ ""I no dey again"" na obi Adoration Umuchigbo, Iji Nike Enugwu. Ọ dọrọ ndị ụka katọliki aka n'nti ka ha ghara ịdị na akatọ ya kama ka ha mara na oge eruola mgbe ụka ga agbanwe. Ọ gwara ha  nabata na ọtụtụ na agbagazị ụka pentecostal maka amụma na ihụ ọhụ. Mbaka kwuru na-agbanyeghị mmekpa ahụ ọbụla na ya ga akachị ntị na ebu amụma, ekpe ekpere, agwọ ọrị na ahụkwa ọhụ. Na ọ bụ na-aha Chukwu nna, nwa na mụọsọ onye nyere ya onyinye ahụ ka o ji aga."	https://www.bbc.com/igbo/afirika-48209477
entertainment	Ọmụgwọ ọ bụ omenala ga-akwụsị n'ala Igbo?	Ile ọmụgwọ n'omenala Igbo bụ oge nne na-abịa ileta nwa ya nwaanyị na nwa ọ mụrụ (nke bụ nwa nwa ya). Ụfọdụ oge, ọ bụrụ na nwaanyị enweghịzị nne (ọ bụrụ na nne mụrụ ya anwụọla), nwunye nna ya maọbụ nne di ya ga-abị nọrọ n'ụlọ ya lee ya ọmụgwọ. Ihe mere o ji bụrụ nwaanyị na-ele ọmụgwọ kama nwoke, bụ maka na a na-ewe ya na ọ bụ nwaanyị kacha mara ihe gbasara ya maka na ọ gabigala ọnọdụ ahụ n'onwe ya. Oge ọmụgwọ bụ oge nne na-akụziri nwa ya nwaanyị ihe niile ọ ma maka ilekọta nwa a mụrụ ọhụrụ. Ụfọdụ oge, ọ na-abụ nne mụrụ nwa laa, nne di ya abịa bido lewe ya ọmụgwọ nke ya. Nwaanyị mụrụ nwa ọhụrụ na-eji ohere ọmụgwọ zuru ike ma nne ya na-elekọta nwa ya. Ọmụgwọ bụ oge nne, nwa ya na nwa nwa ọhụrụ ya na-eji enwe ezigbo mmekọrịta nke bekee kpọrọ 'bonding'. Maka nke a ka ọtụtụ ndị nne na-eji aga ebe ọbụla nwa ha nọ mụọ nwa, ma n'ụlọ maọbụ na mba ofesi, ịga nọkọọ ihe ruru ọnwa atọ maọbụ karịa. Ọ ga-akuzikiri nwa ya nwaanyị ihe ubeakwa nwa ya pụtara, maọbụ akwa agụrụ maọbụ akwa mmekpa ahụ. Nri ekwesịrị iri n'ọmụgwọ Nwaanyị a na-ele ọmụgwọ nwere nri ndị ọ na-eri. Ụfọdụ bụ iji asụchapụ ọbara kpụkọrọ ya n'afọ oge nwa nọ ya n'ime. Nri ndị a bụ ma mkpọrọgwụ ma ngwanri dị icheiche. Ọmụgwọ gwụ, nne bịara ọmụgwọ ga-enweta ihe buru ibu. Ndị ọ bịara ileta ga-azụtara ya ihe onyinye dị icheiche dịka ego, akwa ọmụma, akpụkpọụkwụ, akpa, ihe nri dị icheiche, wee dịrị gawazie. A ga-azụtara ya akpa nnu na akpa ncha nke ọ ga-eke ndị agbataobi ya ma ọ laruo ebe o bi.	https://www.bbc.com/igbo/afirika-43369301
business	Innoson VS Gtbank : Ihe mere Innoson ji chọọ iweghara GTBank maka ụgwọ ụlọakụ ahụ ji ha	"Dịka akụkọ na-efegharị na Innocent Chukwuma, onye nwe ụlọọrụ 'Innoson Group', nwereike iweghara Gtbank ma ọ bụrụ na ụlọakụ ahụ akwụghị Innoson ụgwọ ha ji ya, ọnụ na-ekwuru ụlọọrụ Innoson Group bụ Cornelius Osigwe akọwala ihe ya bụ okwu pụtara. Onye nwe ụlọọrụ Innoson bụ Innocent Chukwuma kwuru na nsonso a na ọ bụrụ na ụlọakụ 'Gtbank' akwụghị ụlọọrụ ya ijeri naira iri atọ na abụọ (N32bn) nke ụlọikpe kpebiri ka ha kwụọ ya, na ya ga-eweghara ụlọakụ ahụ ma isiego na ọmụrụnwa so ya karịa ego ụlọakụ ahụ nwere. Chukwuma, kwuru nke a na nsonso a, oge ọ na-aza ndị ntaakụkọ gara n'ụlọọrụ ya dị na Nnewi, Anambara steeti ajụjụ. O kwuru na ya na bụbu ezigbote onyeahịa ụlọakụ GtBank oge Tayo Aderinokun bụ onyeisi ụlọakụ ahụ larala mụọ nọ nke mere ka ụlọakụ ahụ rụọ ngalaba ụlọakụ ha na Nnewi. Mana na egwu dagharịrị oge onye ọhụrụ nọchiri ya. Na nkọwa ya, Osigwe gwara BBC Igbo n'ekwentị na ""akụkọ ụnụ na-anụ bụ eziokwu."" ""Anyị ma na enwetala mkpebi n'Ụlọikpe Kachasị bụ ndị gwara Gtbank ka ha kwụọ anyị ego ha were n'akpaego anyị dị n'ụlọakụ ha."" ""Oge e nyere mkpebi mbụ n'Ụlọikpe Ukwu nke Etiti, ihe e kpebiri ha ga-akwụ anyị bụ N4.7bn."" ""Ụlọikpe kwuru na ego ahụ ga-eji pasent 22 na-erite ọmụrụnwa were ruo oge ha ga-akwụ ya bụ ụgwọ."" ""Ọ bụ ihe ndị a ka anyị gbakọrọ malite na Ụlọikpe Ukwu ruo Ụlọikpe Kachasị"" o were rute ijeri naira 32. Ọ gara n'ihu bo ebubo na kama imezu ihe ụlọikpe gwara ha, na ụlọakụ GTbank ahụ na-agbagharị akwụkwọ n'Ụlọikpe kachasị ka ha lebagharịa anya n amkpebi ha nyeburu. Ọ sịrị, ""Ha agbabuola akwụkwọ n'Ụlọikpe Kachasị, a kụpụ ya, mana o nwere akwụkwọ ọhụrụ ha gbara n'Ụlọikpe Kachasị."" N'ajụjụ ma Innoson ọ ga-enwe ike imezu nke a ebe ọ bụ na Gtbank ahazighariala ụlọọrụ ha ma gbanwee aha ha ka ọ bụrụ, GTco, Osigwe sara sị, ""Aha ọ bụla ọ masịrị ha na-aza, mkpata na mmefu ha nille ka ga-abụ nke GTBank."" Mbọ BBC gbara inweta olu ụlọakụ GTbank amịtaghị mkpụrụ. Onye na-arụrụ ụlọakụ ahụ ọrụ na-achọghị ka a kpọ aha ya kwuru na ""Ụlọakụ ahụ achọghị ka ha na onye bụbu onye ahịa ha na-eme tụmsara."" Cheta na Innoson na GTbank anọọla n'ụlọikpe ọtụtụ afọ maka ikpe metụtara ebubo na ụlọakụ ahụ zupuru nde kwuru nde Naira n'akpaego Ịnnoson nwere n'ụlọakụ ahụ."	https://www.bbc.com/igbo/afirika-59334378
religion	Ihe mere m ji hapụ ọrụ uweojii chie Fada n'ụka Katọlik	Fada Cajetan Obiekezie nke ụka Katọlik Awka dayọsis gwara BBC Igbo ihe mere o ji hapụ ọrụ ya dịka onye uweojii ma chie Fada. Ọ sị na ọ na-ewete ya ma ọ hụ ka mmadụ na-emegbu mmadụ ibe ya, na ọ ga-ahụ na onye tara ahụhụ ruru ya na-agbanyeghi onye ọ bụ. Na ọ bụ mere o ji banye n'ọrụ uweojii, gụọkwa akwụkwọ dịka ọkaiwu nakwa onye ndọrọ ndọrọ ọchịchị. N'ihi ọrụ nakwa agụmakwụkwọ ya mere ọ jiri ruo ogogo 'Superintendent' n'ọrụ uweojii. Mana n'ihi etu okwu Chukwu ji atọ ya ụtọ nakwa mmasị o nwere n'ịgụ akwụkwọ nsọ mere o ji hapụ ọrụ uweojii ma chie Fada. Kirie ihe o kwuru n'uju.	https://www.bbc.com/igbo/afirika-54963824
sports	Nigerian Sumo Wrestler: Ihe mere m jiri gbaa mgba Sumo na Japan - Emeka Okeke (Baba Mutum)	Akụkọ etu Emeka Okeke eji C-to-C maọbụ Baba Mutum mara siri gaa mba Japan ma turu ugo na mgba Sumo. Ọ bụ onye nke atọ na mba ụwa niile oge ọ na-agba ya bụ mgba. Ọ kọọrọ BBC Igbo etu njem ya siri bido ma ihe mere o jiri kwụsị ịgba mgba Sumo ma bido ụlọọrụ na-ahụ maka ibu sị mba ofesi. Lee akụko ya ebe a. Ndị mere akụkọ a bụ Chigozie Ohaka na Vining Ogu	https://www.bbc.com/igbo/59487822
religion	Mbaka: Fada Cajetan abụghịzị enyi Adoration Ministry n'ihi mkparịtaụka BBC Igbo	"Ọnụ na-ekwuru Adoration Ministry n'Enugwu bụ Maximus Ugwuoke agọọla na awakpoghị ndị ntaakụkọ BBC n'ogige ụbọchị Wenezde. BBC kwuburu na ụmụnwoke dị iri abụọ wakporo ha n'ihu Fada Mbaka, ka ya bụ Fada ji aka ya na-adụ ya aka n'ọnụ ma na-akpọ ya aha ọjọọ. Fada Obiekezie bụ onye dubara ha ịgba Fada Mbaka ajụjụọnụ. Maazị Ugwuoke n'okwu ya sị na akụkọ mwakpo a bụ akụkọ ""nkata a kpara iji mechu aha Fada Ejike Mbaka ma meekwa ka ndị mmadụ na-asọpụrụ ma na-ahụ n'anya."" N'ime akwụkwọ mgbasaozi o binyere aka, Ugwuoke dere na Fada Obiekezie abụghị enyi Adoration Ministrị maka ajụjụọnụ ndị BBC Igbo gbara ya. Cheta na ụkọchụkwụ ụka Katọlik n'Enugwu bụ Fada Ejike Mbaka na ndị ọrụ ya kụrụ ndị ntaakụkọ BBC Igbo mmadụ abụọ nakwa ọkwọụgbọala ha ihe tinka kụrụ pan ma nara ha ekwentị ha na ngwaọrụ ntaakụkọ ha n'ogige Adoroation Mbaka n'Enugwu. Etu Mbaka na ndị na-eso ya siri wakpoo ndị ntaakụkọ BBC n'Enugwu Obianinwa, Agbanelo na ụkọchukwu du ha bụ Rev Fr Cajetan Obiekezie gara n'ogige 'Adoration Ministry Enugwu' ịgba Mbaka ajụjụọnụ oge a wakporo ha. Ndị ọzọ so gaa njem a bụ Ndubuisi Nwafor, bu ọkwọụgbọala nakwa onye enyemaka Fada Obiekezie bụ Solomon Orakam. Ọ bụ n'elekere iri nke ụtụtụ ka ndị ruru ụlọ ụka Mbaka. Dịka Obianinwa bụ onye ntaakụkọ anyị duru ndị ọzọ gaa ya bụ ije si kọwaa, ""nke a mere dịka ha chere Mbaka ihe ruru awa atọ."" ""Ọ bụ n'elekere ise nke ehihe ka ha niile si ụlọụka ahụ gawa be Mbaka ịgba ya ajụjụ ọnụ a."" Obianinwa sịrị: ""Anyị bịara ịgba Fada Mbaka ajụjụ ọnụ n'Adọration (oge ekpere na-aga), mana ọ gwara anyị ka anyị gaa n'ụlọ ya nke dịkwa n'ogige ahụ chere ya. ""Anyị chere ọtụtụ awa tupu ya abịakwụte anyị, ma gbanwe, bido na-egosi iwe, sị na anyị dere akụkọ ọjọọ banyere ya."" ""Fada Mbaka nyere ndị okorobịa ya iwu ka ha nara anyị igwe e ji ese onyonyo na ekwenti anyị ma tie anyị ihe."" Obianinwa siri na ndị a Mbaka kpọtara yiri ha egwu ma sị na ha ga-egbu ha maka ide akụkọ megidere Mbaka. Onye ntaakụkọ BBC sị na oge ndị a na-aba mba, Mbaka na Obiekezie si n'ime ụlọ ebe ha nọ pụta were tụwa ya aka n'ihu na-akpọ ya ""satanic"". Ọ sị: ""Ọ bụ mba Mbaka na-aba mere ka ndị okorobịa malite bawa oke mba ma majawa ha. ""Ha sepuru ""wig"" m kpu n'isi ma tọdo Agbanelo n'olu. Fada Obiekezie bịara isi ka ha kwụsị mana ha wakporo ya ma nara ya ekwenti ya."" Obianinwa sị na ọ bụ oge ya malitere iti mkpu na ""ụwa ga-anụ na ọ bn̄ụ na be Mbaka ka egburu ndị ntaakụkọ BBC"" ka mwakpo a kwụsịrị. Obianinwa sị: "" Ọ bụ ugbua ka Mbaka sị ka anyị pụọ tupu ndị otu ya egbuo anyị. Ọ gwara ha nye anyị ngwa ọrụ anyị. Ha chụpụrụ anyị n'ebe ahụ. Ndị otu ya so anyị n'azụ ruo oge anyị hapụrụ Enugu ịchọ ọgwụgwọ na enyemaka ndị uweojii."" Ha mechara nyeghachi ha igwe onyonyo ahụ na ekwentị ma dupụ ha n'ogige ha dị n'Emene. Fr Obiekezie kwukwara otu ihe ahụ. Ọ gwara BBC Igbo na ya gara gwa Fada Mbaka isi ije ndị BBC. Ọ sị na Mbaka kwere nkwa na ọ ga-aza ha ma o mecha adọration mana ọ tụgharịrị gosiwa ha iwe."" Fr Obiekezie, sị na ya bụ enyi Mbaka, na BBC Igbo nweburu mkparịtaụka ebe ọ katọrọ Mbaka maka ụfọdụ okwu ndọọndọọ ọchịchị  ọ na-etinye ọnụ na ya, nke o kwuru na o kwesịghị ekwesị. Father Mbaka bụ ụkọchụkwụ ụka Katọlịk a ma ama na Naijiria maka  amụma ọ mara tupu Ntuliaka 2015 na Muhammadu Buhari ga-emeri aka na-chị Naijiria oge ahụ bụ Goodluck Jonathan. Maazị Ugwuoke sị na Mbaka Adoration Ministry akpọghị BBC ịbịa ịgba Mbaka ajụjụ ọnụ; mana ndị ntaakụkọ BBC sị na onye du ha gaa ebe ahụ gwara Mbaka na ha na-abịa. Akwọkwọ mgbasaozi o wepụtara sị na ndị BBC batara ka ndị amaghị ndi ha bụ ma na-esi onyonyo na nzuzo, mana ndị ntaakụkọ BBC kwụsịrị ike na ha emeghi etu a ma ncha. Akwụkwọ ahụ sịka na Fada Obiekezie bụ bụ onye ya na Adoration Ministry adịghị na mma naka mkparịtaụka ya na BBC mere."	https://www.bbc.com/igbo/afirika-55252934
business	Lejja Town: Ị ma na a na-akpụ ụzụ n'ala a n'afọ 4000 gara aga?	"Obodo Lejja bụ ebe ọtụtụ mmadụ amaghị na a na-akpụ ụzụ n'oge gboo. Mana onye ọkammụta n'ihe gbasara ""Archeology"" maọbụ igwuputa ihe ndị dị n'ala, kọwara etu e si chọpụta ebe a. Lee ihe onyonyo a ka ị hụ ihe ndị tụrụ n'anya si n'obodo a were pụta. Ndị mere ihe onyonyoa a bụ Chiemela Peters na Ikechukwu Kalu Akụkọ ndị ọzọ ga-amasị gị:"	https://www.bbc.com/igbo/media-52918197
entertainment	Ndị Abatete bi na Lagos mere ihe puru iche na mmemme iri ji ọhụrụ ha	Ọtụtụ ụmụafọ ndị Abatete n'ime Anambra steeti biri na Legọs steeti putara n'uju maka mme mme iri ji ọhụrụ. Ha gwara BBC Igbo na emume iri ji ọhụrụ di ezigbo mkpa n'ala Igbo, nke mere na ha na-akwadebe maka ya nke ọma afọ niile agbayeghị na ha biri na ala Legọs. Lee ihe nkiri mme mme a ugbua. Ndị mere akụkọ a bụ Nnamdi Agbanelo na Chris Sanctus Okereke	https://www.bbc.com/igbo/45856933
religion	Ihe mere eji chụọ ụkọchukwu Anglịkan n'Ezinifite - Aguata Dayọsis	"Dịka ọtụtụ mmadụ ka na-ajụ ihe kpatara ndị Ezinifite jiri gbachie ụlọụka Immanuel dị na be ha ụbọchị ụka, ọnụ na-ekwuru Dayọsis Anglịkan nke Agụata agwala BBC ebe mmiri siri banye n'akị oyibo. Abuchi Nwozor sị na okwu ahụ malitere kemgbe afọ 2017 oge Dayọsis ahụ mechara nnyocha were chụọ ụfọdụ ụkọchụkwu ""makana ha na-edina nwoke ibe ha."" ""Ihe mezịrị bụ na ụkọchukwu na-ahụ maka Ezinifite, bụ Emma Ekejiuba, gara ebe a na-akwa ozu wee kwuo na otu n'ime ndị a achụrụ enweghị ihe o mere were kpọọ ya ka o soro ya kpee ekpere."""	https://www.bbc.com/igbo/afirika-54065603
sports	Luis Enrique na-eru ụjụ maka ọnwụ ada ya	"Obi mgbawa na arịrị juru onye bụbu onye nchịtọka otu egwu bọọlụ mba Spen bụ Luis Enrique obi ugbua. Nke a bụ dịka ọ na-eru ụjụ maka ọnwụ nwa ya nwaanyị bụ Xana onye nwụrụ site n'ọrịa kansa ka ọ gbachara afọ itoolu. Enrique bụ onye wepụtara ozi maka ọnwụ nwa ya na Twitter na mgbede Tọzde dịka ọ na-ekele ndị ụlọọgwụ nyere aka lekọta nwa n'ọnwa ise ikpeazụ ya. O kwuru na nwata ahụ ga-abụ ""kpakpando ga-ana atụziri ezinaụlọ anyị."" Enrique kelekwara ndị mmadụ maka nkwado ha. Ka ọdị ugbua, otu dị icheiche etiela Enrique aka n'obi maka ọdachi a dakwasara ezinaụlọ ya. Ha gụnyere UEfa, Manchester United, Laliga wdg."	https://www.bbc.com/igbo/afirika-49525291
politics	Akụkọ kachasị n'ụtụtụ a: Lee onye nwere ike ịchị APC	Oshiomhole ọ ga-abụ onyeisi ọhụrụ otu APC? Tata ka otu pati na-achị Naịjirịa bụ APC ga-eme nzụko ukwu ha ga-eji ahọpụta onyeisi oche na ndị ndu ha N'ihu nhazi nzụkọ a, onye chịbụrụ Edo steeti bụ Adams Oshomole enwetara nkwado onyeisiala Buhari na onyeisi APC bụ Bola Tinibu ịbụ onyeisi oche. DSS ka nwuchiri Abaribe Onye omeiwu na-anọchịte anya Abịa Sawụtụ bụ Eyinnaya Abaribe na ụlọomeiwu ukwu nke Naịjirịa ka nọkwa na-aka ndị DSS. Onwebeghi ihe asị na ọ bụ maka ya ka eji ejide omeiwu a, mana ndị PDP, na ohaneze ndị Igbo si na nke a ekwesịghị ime na ọchichi onye kwuo uche ya. Gụọ akụko a n'uju ebe a. Okwu Trump na Kim na-aga ọfụma Na mba ofesi, Mba Amerika ekwuola na ha ga-akwụsị emume nkwado agha ha na-eme na Sawụtụ Kọria. Ọnụ na-ekwuchitere mba Amerika n'ihe gbasara nchekwa obodo bụ James Mattis kwuru na ha were mkpebi a maka nkwekọrịta Amerika na Nọt Koria nwere n'ụbọchị ole na ole garaaga. N'egwuregwu iko mbaụwa Ụmụ Naijiria ka na anwụrịkwa maka mmeri Ahmed Musa nyere ha ụnyaahụ Mana egwu ka dikwa taa, ka Beljịọm ga-ezute Tunishia, ebe Saụt Koria ga-ezute Mekziko. Nke ikpeazụ ga-abụ nke Jamini na Swidin n'elekere asaa nke abalị taa. Gee akụkọ anyị Ihe nkiri nke tata bụ nke nwoke na esi ofe onugbu ọfụma. Kerie ya ebe a:	https://www.bbc.com/igbo/afirika-44586002
health	Ihe atọ mere ụfọdụ ụmụnwaanyị anaghị ekwe eyi ọbante	"Ị jụọ ụfọdụ ụmụnwaanyị ma n'ụlọ ma n'ama, ha ga-agwa gị na iyi ọbante (pant) anaghị amasị ha. Ụfọdụ bụ ndị na-eyi ọbante ma a gụrụ gụrụ, ebe ndị ọzọ anaghị achọdị iji ntị anụ ihe gbasara iyi ọbante; iyi ọbante bụ etu o si masị onye. Mana e nwere ihe ọjọọ dị n'iyi maọbụ eyighi ọbante? Ndị ọrụ ahụike ekwuola na ọ bụchaghị ihe ọjọọ, mana o nwere uru na ọghọm. Ụfọdụ uru dị n'eyighi ọbante gụnyere na ikuku ga na-aba gị n'ahụ nke na-enyere aka igbochi ụfọdụ nje dị aṅaa nwaanyị nwereike isi n'agada ya bute. Uru ọzọ bụ na ọ ga-enye aka ibelata isi nke ọsụsụ na-agba ebe ahụ nwere ike ibute; eyighi ọbante ga-eme ka ọsịsọ ahụ kọọ ma ghara ịtọ gị n'ahụ. Na nso nso a ka otu ome ejije Nollywood a ma ama bụ Nkechi Blessing Sunday wuru ewu n'ihi na o kwuru na ọ naghị eyi ọbante. O kwuru nke a iji saa onye ọ yịburu kwuru na ya na ya tisara n'ihi na Nkechi anaghị asa ọbante ya mmiri ọtụtụ ụbọchị. Mana Nkechi sara ya sị na ọ na-ekwu na ọ naghị asa ọbante mmiri ebe ọ bụ na ọ kwụsịrị iyi ọbante oge o ruru afọ 18. Nke a kpalitere okwu ihe mere ụfọdụ ụmụnwaanyị ji agbara iyi ọbante ọsọ. Lee ụfọdụ ihe ndị ahụ ebe a: 1) 'Achọghị m ka o gosi n'uwe m yi': Nke a bụ ihe ụfọdụ ụmụnwaanyị ji ghara iyi ọbante, dịka ọ na-eme ha ihere ịchọpụta na ọbante ha yi n'ime na-egosi n'ime uwe ha yi. Ọkachasị mgbe uwe ahụ na-eke eke maọbụ mgbe uwe ha yi na-egosi ihe ị yi n'ime. Ụfọdụ ụmụnwaanyị na-eji n'ihi nke a ghara igbu oge iyi ọbante chaa chaa makana ha achọghị ka ndị onye ọbụla sị ha ""onye nwe pantị nọ n'iro"". N'agbanyeghi na a rụpụtachaala ụdịrị ọbante dị iche iche iji gbochie ụdịrị ọgbatughie a, gụnyere nke a kpọrọ 'thong' (na-fanye n'ike), 'seamless panties' (nke na-anaghị egosi eriri maọbụ akara ọbụla n'okpuru akwa) wdgz, ụfọdụ ụmụnwaanyị na-ekwu na ọ kaara ha mma ịhapụcha iyi nke ọbụla ma ncha. 2) 'Ọ na-enye m nsogbu n'ike': Otu ihe ọzọ mere ka ụfọdụ ụmụnwaanyị na-agbara ọbante ọsọ bụ na ọ na-enye ha nsogbu maọbụ emekasị ha ahụ. Ụfọdụ ụmụnwaanyị ekwuola na oge mbụ ị ga-ekpebi na ị gaghị eyizikwa ọbante, ọ ga-adị gị ka ị gba ọtọ, mana ọ bịa mara gị ahụ, ị bido mesapụwa ahụ, ọ dịrịzịa gị mfe. Ụfọdụ kwuru na iyi ọbante na-enye ha nsogbu n'ike, mana ha yipu ya maọbụ kwụsị iyi ya, ikuku abaa ha ahụ, ọbara agagharịwa ha n'ahụ ọfụma, ọkachasị tupu ị rahụ ụra. 3) Ụfọdụ na-atụ ụjọ ọrịa o nwereike ikpalite: Ndị ahụike na-akọwa na ụdịrị ọbante i yi na ụdịrị akwa e ji kwaa ya nwereike ime ka nje (bacteria) wakpoo akụkụ ahụ ahụ ma bawanye. Ụdịrị akwa e ji kwaa ọbante nwereike igbochi ikuku na-abata n'agada, nke ga-eme ka ọsụsụ ju ma mụbawanye nke nwereike ibute nsogbu 'yeast'. Nje ndị ahụ na-enye ụmụnwaanyị nsogbu n'agada, ụfọdụ oge ọ na-akọ ezigbo ọkọ ma na-afụkwa ụfụ. Iyi ọbante pụtara na ị ga-asanụ ya mmiri, ndị ọrụ ahụike na-akọwa na iji ụfọdụ ncha dị aṅaa saa ọbante nwereike itinye gị na nsogbu Bacterial vaginosis (bụ mgbe ọnọdụ e ji kee ikpu gị gbanwere), n'ihi ụdịrị kemịkal dị na ya. Ọbante (ọkachasị nke akọchaghị akọ) nwereike itinye ụfọdụ nje dị aṅaa n'ime ike nwaanyị. O nwereike ịkpalite ihe Bekee kpọrọ 'skin irritation' nke ga-emerụ gị ahụ ma ị kọọ ya ọkọ."	https://www.bbc.com/igbo/afirika-61407215
entertainment	Davido: Ihe nkiri na-egosi na a kụrụ ụmụagbọghọ kparịrị ya ịga	"Davido enyela iwu sị hapụ ụmụagbọghọ abụọ a nwụchiri maka ibo ya ebubo ụgha. O kwuru nke a n'elu Twitter ka ndị mmadụ malitere itinye ọnụ n'okwu banyere nwụchi a. Ihe nkiri na-efegharị n'ịntanetị na-egosi ka ụmụnne abụọ boro Davido ebubo ịtụwa otu n'ime ha ime yi ịga n'aka. Nke a na-abịa dịka Davido ezigbo aha ya bụ David Adeleke, ṅụchara iyi na ọ ga-ahụ na a nwụchiri ha maka ibo ya ụdịrị ebubo a. Ụmụnne abụọ ahụ pụtara sị na ọ bụ njakịrị ka ha na-ama, na ha amaghị na ọ ga-ewuru ebe o wururu. Onye otimkpu Davido ama dịka 'Special Spesh' tinyere ihe nkiri nwụchi ha n'elu Instagram. Mana ọnụ na-ekwuru ndị uweojii na Legọs steeti bụ Bala Elkana akatọọla agwa Special Spesh ezigbo aha ya bụ Edward Ijah kpara, na-ekwu na mmadụ nkịtị nwereike ịnwụchi ibe ya nyefee ya n'aka ndị uweojii, mana ị nweghị ikike ịgba ya n'anwụ dịka o si mee. N'ihi ihe nkiri ahụ, aha Davido malitere na-ewu na soshal midia. Ụfọdụ ndị mmadụ na-ekwu na ọ bụ ihe dị ụmụagbọghọ ahụ mma, ndị nke ọzọ na-ekwu na ọ dịghị mma. @Biisi96 sị na ọ dị mma na ndị mmadụ si n'aka ihe a mere ụmụagbọghọ a mụrụ akọ. @london_used kwuru sị na ọ ma na enweghị ihe Davido ga-eme ụmụagbọghọ ahụ, mana ọ dị mma na o ji ha kụziere ndị ọzọ ihe, ọkachasị ndị na-akparị mmadụ n'elu soshal midia. @TORRESBLOG094 sị na ọ pụtara na Davido ""amaghị ihe bụ egwu na nke abụghị"" Ụlọikpe eweliela aka Chidoka, Ifeanyi Ubah Ụlọikpe mkpegharị dị n'Enugwu steeti ekpebiela na ọ bụ Ifeanyi Ubah meriri na ntuliaka maka oche nnọchiteanya Sineti nke Anambara Saụt, na ọ bụghị Chris na Andy Ubah nwanne ya. Ha welikwara aka Obinna Chidoka dịka onye zọtara oche nnọchiteanya nke Idemili Nọt na Saụt  n'Anambara steeti, n'ụlọomeiwu nta, ma sị ụlọọrụ Inec napụta Ifeanyi Ibezi asambodo mmeri e nyeburu ya. Igbo ga-adị o! Gọọmentị Imo steeti amaala iwu sị ka e riwezie asụsụ Igbo ka ji n'ụlọakwụkwọ niile nọ na steeti ahụ site na Praịmarị ruo mahadum. N'ofesi, Praịm minista mba Lebanon bụ Saad Hariri etinyela akwụkwọ arụkwaghịm dịka ndị mba ahụ na-eme ngagharịiwe kemgbe izu abụọ maka oke ihe isi ike nakwa nrụrụaka ndị ndọrọndọrọ ọchịchị. Ngagharịiwe a ebutela mgbachi ụlọakụ, ụlọakwụkwọ ma mahadum na ụlọọrụ ndị ọzọ kemgbe ụbọchị iri. Mba Lebanon so na ndị kacha jide ụgwọ n'ụwa. N'egwuregwu, Ndị otu Golden Eaglets nke Naịjiria ga-ezute Ecuador n'elekere itoolu nke abalị a ebe a na-ama aka iko mbaụwa nke ndị na-akarịghị afọ iri na asaa. N'otu aka ahụ, Manchester City ga-ezute Southampton ebe Everton bụ ebe Alex Iwobi na-agba bọọlụ, ga-ezute Watford ịma aka maka iko Carabao. Ala ezeela ma rie ndị mmadụ n'ime ụlọ ha Ala zere n'ime abalị ma rie ọtụtụ ndị mmadụ na-ehi ụra n'ime ụlọ ha na Ngouache dị na Bafoussam nke Kameruun. A ka na-achọ ndị mmadụ n'ime ala a zere ma gbuo mmadụ iri abụọ ebe otu onye na-anata ọgwụgwụ n'ụlọọgwụ. Oke ụjọọ ka dị n'ihi na ọtụtụ ndị mmadụ ka tọrọ n'ime ala dịka gọvanọ mpaghara ọdịda anyanwụ na Kameruun bụ Awa Fonka Augustin si kwuo na Redio. Gọvanọ a kwuru na mpaghara ahụ adịghị mma kama na a na-agba mbọ ịchọpụta ndị ka tọrọ n'ime ala. Idemmiri atọhapụla ndị mkpọrọ na Kogi steeti Oke mmiri zoro n'ụtụtụ ụnyaahụ mere ka idemmiri kwatuo ụlọ mkpọrọ Koton-Karfe dị na Kogi steeti ma nye ndị mkpọrọ ohere iri mbọmbọ ọsọ. Ọnụ na-ekwuru ndị ọrụ nchekwa n'ụlọ mkpọrọ a bụ Nihi Sesan gwara BBC na idemmiri kwaturu ụlọ ma ebe ndị mkpọrọ nọ. Ọ sị na ọ mabeghị mmadụ ole ndị mkpọrọ gbara ọsọ mana akụkọ na-ekwu na ha ruru mmadụ narị abụọ. Sesan gara n'ihu kwuo na ndị ọrụ nchekwa dịka DSS, ndịagha na ndị uweojii na-agba mbọ ịhụ na a nwụchigharịrị ndị a gbara ọsọ. Ọnụ na-ekwuru ndị uweojii na Steeti ahụ bụ Williams Ovye Aya sị ndị nchekwa obodo tinyekwara aka mere ha ji nwụchie mmadụ iri atọ na otu. Gọọmentị etiti agaghị agwa anyị ego ole anyị ga-akwụ - Ndị gọvanọ Otu jikọtara ndị gọvanọ na Naịjirịa ekwuola na ọ bụghị gọọmentị etiti ga-ekpebi ego ole ndị gọvanọ ga-akwụ ndị ọrụ dịka ụgwọ ọnwa opekatampe. Onyeisi ha bụ Kayode Fayemi bụ gọvanọ Ekiti Steeti sị Steeti agaghị akwụfe etu ike kwere ha. N'ofesi Ihe ruru mmadụ otu nde na ụma agaghị enwe ọkụ latrik na Steeti Kalifonịa n'ihi ọkụ na-agba n'ọzara a kpọrọ Wildfire na Bekee. Ọkụ ọgbụgba ji oke ikuku na-efesasị na mpaghara dị iche iche etinyela isi na Los Angeles n'ụbọchị Monde. Gareth na-agbara Real Madrid bọọlụ agbagidela ụkwụ n'ikike dịrị onye ma gwa Madrid ka ha hara ibipụta akwụkwọ banyere ọnọdụ ahụike ya. Akụkọ kwuru na Bale gara zute onye na-anọchite anya iji mara ọdịnihu ya na Real Madrid. Nkeji"	https://www.bbc.com/igbo/afirika-50217735
sports	Tottenham vs Manchester City: Tottenham agbaala Manchester City ose n'anya	"Asọmpi otu egwu bọọlụ Tottenham Hotspur na Manchester City bụ nke kpọtụrụ na mgbede a n'egwuruegwu Premịa Lig. Tottenham Hotspur ji ọkpụ goolu abụọ merie Manchester City. N'eziokwu, Manchester City agbanyeghị na ha nọ n'obi ndị Tottenham site ka ha sị gbaa ha bọọlụ. Na nkeji nke iri atọ na itoolu ka ndị Manchester City newtara penariti mana Ilkay Gundogan tara ya. Tottenham ezughi ike n'agba nke mbu ebe Manchester City chị ọkụ sodo ha ma gbata akwụkwọ ịdọ aka na nti atọ ebe Tottenham ji otu tupu ha alaa ezumike. Ka abatachara ezumike ka enyechere Olexandr Zinchenko mpempe akwụkwọ mmeemmee na nkeji 60"". Steven Bergwijn nke Tottenham ji otu ọkpụ zaa aha ya na nkeji 63 iji kasie Mourinho obi. Ọ dị ka nke ahụ ezughị, Son Heung-Min nwaafọ Saụt Koria tinyere Tottenham goolu nke abụọ na nkeji 71. Mmeri a mere ka ndị Hotspur gbagolite na ogogo nke ise ebe Manchester City ka gwunyere na ogogo nke abụọ ha nọbu. Ọnwụ Manchester City na-esi ịnapụ Liverpool ndị nke mbụ na Lig kpuru afọ n'ala n'izu a ebe Liverpool ka jicha ihe ruru akara 22 aga ha. Akụkọ ga-amasị gị: Ihe nkiri ga-amasị gị:"	https://www.bbc.com/igbo/egwuregwu-51350146
health	Covid-19 n'otu nkeji: Chloroquine ọ na-agwọ ọrịa Coronavirus?	Dịka akụkọ na-ewu na Chloroquine bụ ọgwụ dị ire maka ọgwụgwọ ọrịa Coronavirus. Mana n'aka nke ọzọ, enwebeghị ngalaba ọnụ na-eru n'okwu pụtara kwuo na ya bụ ọgwụ Chloroquine ga-agwọnwụ ọrịa Coronavirus. Ihe onyonyo a ga-agwa gị nke bụ eziokwu. Ndị mere akụkọ a bụ Vining Ogu, Chukwunaeme Obiejesi, Jessica Nwankwo na Chimezie Ucheagbo	https://www.bbc.com/igbo/afirika-52040820
business	Ka m si jiri naanị dọla ise bido ahịa nri a na-anụ aha ya na Sierra Leone	John Nzeribe bụ onye Naijiria na-ere nri  ndị be anyị na mba Sierra Leone.\n\nỌ gwara BBC Igbo na mkparítaụka na ya bụ ahịa na-eweta nnukwu ego mana ọ malitere ya, n'obere oge ọ bịara obodo ahụ,  o nweghị ego,  nka maọbụ akaọrụ ọzọ. Nwa amadi ahụ onye kọwara na nne ya rebiri nri n'Ariarịa Aba, kwuru n'ezie na dịka nwoke, na ya etinyeghị anya n'ọrụ nne ya na-arụ were ruo hụrụ onwe ya n'  ọnọdụ nnukwu ụkọ na Sierra Leone.\n ihe o jiri.\n\n\nGee ihe o kwuru n'uju: John Nzeribe bụ onye si Owụwa Anyanwụ Naijiria bụ mpaghara  ndị e ji uchu na nje mbiri mara.\nNke a na-ebuga ha na mpaghara dị iche iche n'ụwa ebe na-aga ịchọ akara aka ha nakwa ebe ha ga-aba ụba.	https://www.bbc.com/igbo/articles/cj5q4l1nm7lo
politics	Eletronic Voting : Ọgbaghara adaala n'Ulọomeiwu Ukwu maka okwu 'electronic voting	"Esemokwu dapụtara n'Ụlọomeiwu Ukwu ụbọchị Tozde dịka ndị omeiwu na-adọrịta ụka maka ozi mpụtara  si n'aka kọmiti ha hibere maka  ịgbanwe Iwu Ntulika nke afọ 20210  nke Bekee kpọrọ  Electoral Act No.6, 2010. Mgbanwe iwu ahụ ga-emetụta ntuliaka  nke Ọchịchị Etiti, steeti na okpuruọchịchị nakwa Isiobodo Naijiria bụ Abuja. Ụfọdụ ndị senetọ(mmadụ 52) jụrụ Mpaghara iwu ahụ nke kwuru ka e jiri igwe okwu na-ezipu mpụtara ntuliaka. mana mmadụ 28 kwetara na ya, ebe mmadụ 28 abaghị. Ụfọdụ ndị ụlọomeiwu kwetaburu ka  e nye ngalaba na-ahazi mgbasaozi  n'ekwenti bụ 'Nigerian Communications Commission'( NCC) ikike ịmalite were ekwentị ezipụ mpụtara ntuliaka. Mana ụfọdụ jụrụ ajụ nke butere mba iwe. Ọ bụ ka onyeisi Komịtị Seneti na-ahụ maka Inec bụ  Seneto Kabiru Gaya(APC, Kano South) gụpụtachara mpụtara si kọmiti ya ka  Senetọ Sabi Abdullahi(APC, Niger North) ka e dozie akụkụ nke 52(3) nke iwu ahụ. Ihe dịbu na ya bụ mpaghara bụ ""Komishọn nwere ike izipụ mpụtara ntuliaka sitere n'igwe eletọnic(ekwentị) oge na mgbe o nwerere ike."" Mana n'akwụkwọ nke Kọmitị ahụ gbanwere, ọ sịrị,""Komishọn nwere ike ilebanye anya na iji igwe eletrọnik zipụ mpụtara ntuliaka maọbụrụ na  ngalaba na-ahazi mgbasaozi na'ekwentị ekweta na ọ bụ ozuru-Naijiria-ọnụ nakwa Ụlọomeiwu binye ya aka."" Mana mgbanwe ahụ adịghị ụfọdụ ndị senetọ mma dịka  Senatọ Dickson Seriake (PDP, Bayelsa West). Onyeisi Ụlọomeiwu Ukwu bụ Ahmed chọburu ikpọkọta okwu ọnụ jụ ndị kwere na mgbanwe niile komitị mere na ndị ekweghị, mana Senetọ James Manager jụrụ ajụ, sị ka a kpọpụta n'ahịrị n'ahịrị. N'ụlọ omeiwu Nta, okwu gbasara iji igwe eletrọnic eziga mpụtara ntuliaka butere ọgbaaghara nke fọdụrụ ntakịrị ka ọgụ daa. Oge ya bụ okwu malitere, onyeisi ndị omeiwu nta bụ Femi Gbajabiamila rituru n'oche ya gaa nọdụ n'oche ndị nkịtị, ebe osote ya bụ Idris Wase gara nọrọ n'oche iji kpebie ya bụ okwu. Mana ụfọdụ ndị omeiwu achọghị ka e nye Inec ikike a, ebe ọtụtụ ndị ọzọ chọrọ. Ọ kpọrọ oku ka ndị na-achọghị ka e nye INEC ikike tie mkpu 'aye', ka ndị chọrọ ka e nye ha ya bụ ikike tie mkpu 'nay'. Ụda olu ndị chọrọ ka e nye Inec ya bụ ikike karịrị nke ndị achọghị, mana Idris Wase gara n'ihu kwuo na ọ bụ ndị achọghị ka e nye Inec ikike meriri. Nke a butere nnukwu ọgbaaghara; ndị omeiwu biliri n'oche ha mkpọtụ na-ada n'elu n'ala. Onweghịzị ihe ọbụla a na-ekwu nwere isi. Ndị omeiwu malitere ịkpọ onyeisi ha bụ Gbajabiamila ka ọ laghachi n'oche ya dịka 'Speaker'. Oge Gbajabiamila laghachiri n'oche, o kpebiri na ha ga-agbasa ọgbakọ nke taa ma yigharịa ya echi bụ Fraịde. O kwuru na ha ga-ezigara onyeisi Inec bụ Mahmood Yakubu ozi ka ọ bịa ọgbakọ ahụ bịa kọdoo ha anya."	https://www.bbc.com/igbo/afirika-57855640
politics	Anambra Transition committee: Ihe mere Soludo jiri họpụta Ezekwesili na ndị ọzọ	"Charles Chukwuma Soludo ahọpụtala Oby Ezekwesili na ndị ọzọ dịka kọmitii ga-enyefe ya ọchịchị a kpọrọ 'transition committee' n'ọkwa ịbụ gọvanọ Anambra steeti. N'ozi Soludo wepụtara, Oby Ezekwesili ga-arụ ọrụ dịka onyeisioche kọmitii ahụ bụ ndị ga-ahụ na o were ọchịchị n'Anambra Steeti n'ọnwa Maachị afọ 2022. Otu n'ime ndị ọ họpụtara bụ Lawrence Mefor gwara BBC Igbo ka obi dị ya nakwa ihe mere Soludo jiri họpụta ha. Mefọr sị na nhọpụta ya na ndị ọzọ bụ ihe ziri ezi maka na o nweghi onye Soludo ga-akpọ oku ka ọ ghara ịza. Ọ sị na ihe mere e ji họpụta ndị maara nke ekwe na-akụ na ngalaba dị iche iche bụ maka na ịhazi ọchịchị adịghị mfe. Mefor sị na ha ga-eleba anya na ngalaba dịka akụnaụba, agụmaakwụkwọ, ahụike, azụmaahịa, ụmụnwaanyị, ndị ntoroọbịa dgz ma bunye Soludo uche ihe o nwereike ime ka ọchịchị ya mee ọfụma. Cheta na Chukwuma Soludo meriri ntuliaka ọkwa gọvanọ Anambra steeti n'ụzụ ụtụtụ Wenezde Nọvemba 7, 2021. O ritere mmeri n'okpuruọchịchị iri na itoolu n'ime iri abụọ na otu nke steeti ahụ. Soludo ji ọkọlọtọ APGA zọọ ya bụ ọkwa nke o ji vootu 112,229 merie ogbo ya nke PDP bụ Valantine Ozigbo bụ onye nwetere vootu dị 53,807. Charles Chukwuma Soludo bụ onye Isuofia, n'okpuruọchịchị Agụata Anambra steeti. O tokwara n'Anambra steeti, ya mere ya na ndị ma ya ji akpọ ya 'ọkụkọ Igbo'. Soludo dị afọ 61, aha nwunye ya bụ Nonye Soludo, ha mụrụ ụmụ isii. Ọ bụbu onyeisi ụlọọrụ Central Bank of Nigeria, site na 2004 ruo 2009. Ọ bụghị mbụ ọ na-apụta ịzọ ọkwa gọvanọ dịka ọ nwara n'afọ 2010 n'okpuru PDP, mana Peter Obi meriri ya. Ọ nwakwara n'afọ 2013 n'okpuru APGA, mana ndị nnyocha otu pati ahụ kwuru na o tozughi. Lawrence Mefor sị na 'transition' pụtara ngafe site n'otu ebe banye n'ebe ọzọ, ya bụ ""isi n'ọchịchị gafe n'ọchịchị ọzọ"". ọ sị na ọrụ komitii a bụ ịhụ na ọchịchị nke ochie kọwaara ọchịchị nke ọ hụrụ ka ihe si kwụrụ iji nyere ha aka ịmalite ọrụ na-egbughi oge. Mefor sị ma emeghi etu ahụ na ọ ga-enye ọchịchị ọhụrụ nsogbu ịmata ọrụ na ha agaghị ka ha ga-esi malite ọrụ ha. Ọ gakwara n'ihu kwuo na ihe ọzọ komitii a na-eme bụ ibunye uche maọbụ ịtụ arọ ka ọchịchị ọhụrụ ga-esi malite ọrụ. Na ọ dịziri gọvanọ maọbụ onyeisi ọchịchị n'aka ịṅa komitii a ntị ịgba arọ ha tụnyeere. Soludo ga-eburu oche ọchịchị n'ụbọchị iri na asaa nke ọnwa Maachị afọ 2022 site n'aka Willie Obiano chịrịla Anambra afọ asatọ. Kọmitii a ga-amalite ọrụ ha n'ụbọchị iri na itoolu ruo ụbọchị iri abụọ na abụọ nke Jenuwarị afọ 2022. Ndị so na kọmitii a gụnyere: 1) Mrs Oby Ezekwesili (Chairperson) 2) Prof. Benedict Okey Oramah 3) Rt. Hon. Uche Okafor 4) Prof. Pat Utomi 5) Prof. Chidi Odinkalu 6) Mr. Steve Nworga 7) Chief Osita Chidoka 8) Hon (Dr) Ben Nwankwo 9) Hon Charles Odedo 10) Barr Tony Ifeanya 11) Mr. Ferdinand Agu 12) Prof. Osita Ogbu 13) Chief Chikwe Udensi 14) Dr. Greg Ibe 15) Dr. Alex Otti 16) Mr. Coleman Uba 17) Chief Collins Chikeluba 18) Engr (Sir) Chris Okoye 19) Prof. (Mrs) Uche Amazigo 20) Barrister Pat. Ikwueto, SAN 21) Dr. Olisa Agbakoba, SAN 22) Barrister Echezona Etiaba, SAN 23) Prof. Offornze Amucheazi, SAN 24) Engr. Emeka Ezeh 25) Chief Leon C. Mezue 26) Hon Chike Anyaonu 27) Hon Evarist Uba 28) Dr. P.C.J Adibe 29) Chief Akachukwu Nwankpo 30) Dr. Mefor Law 31) Dr. Alex Obiogbolu 32) Dr Godwin Owoh 33) Dr. Greg Ugochukwu Ezeilo 34) Mr. Epundu Emechebe 35) Mr. Christian Udechukwu 36) Chinyere Ossy Okoye, Esq 37) Chief Don Eze 38) Mr. Chijioke Uwaegbute --- PWC 39) Mr. Franklin Edochie 40) Mr. Dozie Okpalaobieri 41) Ms Nkoli Anyaoku 42) Ms Uche Onwuamaegbu 43) Mr. Innocent Isichei 44) Mr. George Nwangwu 45) Mr. Ikechukwu Nweje 46) Dr. Innocent Okpanum 47) Arc Henry Arize 48) Dr. Will Fleury 49) Barrister Udu - Former Head of Service 50) Dr. Emma Ezenwaji 51) Prof. Phil Phil-Eze 52) Mr. Joe Anatune 53) Mr. Ike Chioke 54) Prof. Ifedioramma Eugene-Mary Nwana 55) Mr. Emma Onyilofor 56) Ms Prisca-Anne Nwangwu 57) Ms Chinwe Jane Okoli 58) Mrs Amaka Obi 59) Fred Chukwuemeka Agbata 60) Mr. Chinedu Nwoye 61) Dr. Nelson Omenugha 62) Prof. Nkechi Ikediugwu 63) Prof. Ike Uzochukwu 64) Dr. Emeka Okeke 65) Dr. Polycarp Emenike 66) Dr. Godwin Nnadozie 67) Engr. Ifeanyi Okeoma 68) Amb Uche Ajulu-Okeke 69) Chief Pat Ubajaka 70) Prof. Okey Ikeanyibe 71) Comrade Charles Onyeagba 72) Prof. Au Nnonyelu 73) Dr. Forster E. Ihejiofor 74) Mr. Odera Ozoka 75) Mr. ThankGod Ibeh 76) Prof. Sylvia Chika Ifemeje 77) Mr. Kanayo Nwafor 78) Comrade Churchill Okonkwo 79) Sir Damian Okolo 80) Dr. Chinedu Onyeizugbe"	https://www.bbc.com/igbo/59985609
entertainment	Igbaegwuregwu Masquerade: Etu mmọnwụ Igbaegwuregwu si egbochi ụmụokoroọbịa ime mpụ n'obodo	"Mmọnwụ Igbaegwuregwu e hiwere n'ọgbọ afọ 1940 bụ maka iji nye ndị mmadụ obi aṅụrị nakwa ime ka ndị ntoroọbịa sepu aka na mpụ dị iche iche. Ọ bụ otu mmọnwụ na-agbakaarị egwu n'oge emume dị iche iche n'Anambra Steetị. Mana ugbua, ọ dị ka a ga-asị na ọgbara ọhụrụ ewerela ọnọdụ nke mere ka ọ bụrụ naanị otu ọgbọ n'obodo Umuchu dị n'Anambra Steetị na-eti ya bụ mmọnwụ. Ụfọdụ ndị so n'otu mmụnwọ a kọwaara BBC Igbo ihe Igbaegwuregwu bụ nye ha nakwa etu o si akpalite mmụọ ha. Ha gosikwara etu e si eti ya bụ mmọnwụ Igbaegwuregwu site n'iti ịgba nakwa ite egwu ọdịnala na-eso ya. Otu onye okenye so n'otu ahụ kọwakwara etu mmọnwụ Igbaegwuregwu si malite nakwa uru ọ bara n'obodo nke gụnyere ime ka ndị ntoroọbịa sepu aka n'ime mpụ. Gịnị bụ Igbaegwuregwu? Otu onye okenye so n'otu Igbaegwuregwu bụ Nze Pius, sị na ọ bụ mmọnwụ a malitere iti n'afọ 1943, n'obodo Nise dị n'Anambra Steetị ma gbasawa n'obodo ndị ọzọ. Ọ sị na mgbe ndị nna nna ya tiri mmọnwụ Igbaegwuregwu na ọ dị mmọnwụ asaa dị n'obodo dị iche iche dịka Nise, Umuchu, Awkuzu na ndị ọzọ. Nze Pius sị na aha e ji maara onye na-eyi mmọnwụ ahụ n'onwe ya bụ 'Chinelo' ""Mgbe ọbụla e tiri mmọnwụ a, ihe a na-ele anya bụ ma Chinelo ọ pụtala n'ọgbọ?"" Ọ sị n'ime obodo asaa ahụ na ọ bụ naanị Umuchu ka na-eti mmọnwụ Igbaegwuregwu. ""Mgbe m gara Awkuzu iti mmọnwụ Igbaegwuregwu, a sị m na ọ dịghịzi ugbua"". Ọ kọwara na ọ bụ naanị ndị nwoke na-eti mmọnwụ a dịka ha si mụta n'aka ndị nna nna ha ochie. Otu nwokoroọbịa a kpọrọ Nze Ogbuefi so n'otu a sị na mmọnwụ Igbaegwuregwu na-eme ha obi ụtọ, ịdị n'otu nakwa ịmụta ihe n'aka ndị okenye. Kirie ihe ha kwuru n'uju;"	https://www.bbc.com/igbo/afirika-61132800
health	Coronavirus Update: Lee ihe ga-agbanwe ma e bido njem site steeti gawa steeti ọzọ	"Gọomentị ekwuola etu njem ụgbọala n'etiti steeti ga-esi adị. Ọ bụ na mgbasa ozi nke ngalaba nzụkọ presidemtial Task Force kwuru na-ewepụla mmachi njem site otu steeti gawa ọzọ. Dịka gọọmentị wepụrụ mmachi ngagharị dị n'etiti steeti na steeti ọtụtụ ndị mmadụ amaghị ihe chere ha mgbe ha ga-eme njem okporoụzọ. Onyeisi ngalaba 'Risk Communication' nke 'National Centre for Disease Control bụ NCDC n'aha ịchafụ bụ Disu Yahya Oyewoga gwara BBC Igbo ihe ndị ga-agbanwe na njem ụgbọala n'etiti steeti. Ha gụnyere : Oyewoga kwukwara sị ""ngalaba NCDC, nzụkọ Presidential Task Force (PTF), Ngalaba FRSC na ndị nille nwere aka na njem ụgbọala na-enwe nzụkọ iji tule etu ha ga-esi mee ka iwu njem ụgbọala n'etiti steeti nwee isi"". Ọ kọwakwara na ha ga-enwe nzụkọ a kwa mgbe iji hụ na njem ụgbọala n'etiti steeti ga adị mma. Oyewoga kwukwara sị ""anyị na-enwe kwa nzụkọ ka anyị bipụta atụmatụ ga-eme ka mmadụ niile ghọta usoro njem ụgbọala"". Otu ihe nwereike ime dịka ndị ngalaba nọrọ onwe na-achịkọta njem ụgbọala na Naijrịa bụ National Union of Road Transport Workers ekwuola na ọ bụrụ na gọọmentị ewepụtaghị ụzọ ha ga-eji nyere aka na ha ga-ebuli ego njem ụgbọala. Ngalaba a na-akọwa na ọ bụrụ na ha ga-ebu nanị mmadụ passentị iri ise pekarịa ihe ha na-ebu mbụ na ha kwesiri ibuli ego njem ha ka ha nweta uru. I ji maa atụ, mgbe ewepụrụ mmachị ngagharị n'ime steeti, ndị ọkwaa ụgbọala na-ebubu mmadụ anọ n'oche ma naa ha N300 were si Ajao Estate ruo Obalende kama ma dịka ha  tinyere atụmatụ nchekwa coronavirus, ha na-ebuzi mmadụ abụo n'oche ma na-anazị ha N500. Otu onye na-arụ n'ụlọọrụ na-eji ụgbọala ebu ndị mmadụ site na otu steeti gawa ọzọ kwuru na ha agaghị ebido ọrụ ozugbo tupu ha atule etu ya bụ atụmatụ ga-esi metụta ọrụ ha."	https://www.bbc.com/igbo/afirika-53239579
politics	Akụkọ dị mkpa: APC eyigharịala ntụlịaka imeụlọ ekwesiri ime tata	"Akụkọ kachasị dị mkpa taa: APC sịzị na ntụlịalaka imeụlọ bụzị echi Ka ọ dị ụgbụa, otu APC ebughariela nhọpụta imeụlọ ha hibeburu Mọnde. Ya bụ nhọpụta imeụlọ ga-abụzị echi ebe APC Imo steeti ahọpụtala onyeisiala Buharị dịka onye ga-anọchite anya ha na ndọrọndọrọ ọchịchị nke 2019. Onweghị onye ya na ya zọrọ ọnọdụ a na steeti ahụ. Mgbe BBC Igbo gaara n'ulooru APC n'Enugu steeti imaata ihe na-eme ha kwuru na ọ ga-aga ihu echi, mana ha ekwughi oge o ga-amalite maọbụ ogige a ga-ano mee ya bu ntuliaka. Ha kwuru na ndenye aha ndi eme ntuliaka nke bu ""accreditation of delegates"" ga-amalite n'elekere asato nke ututu n'Okpara square. Nke a mere na ufodu n'ime ha agaghi aga uka BBC achọpụtala na-ezie na Idemmiri gburu Okechukwu Osadebe bụ nwa onye egwu, Osita Osadebe ụnyahụ. Ahuru ozu ya na ụtụtụ tata bụ Satọde. Aisha Jummai abanyela pati ọzo Ka ọ dị ụgbụa, otu APC ebughariela nhọpụta imeụlọ ha hibeburu tata. Ya bụ nhọpụta imeụlọ ga-abụzị echi ebe APC Imo steeti ahọpụtala onyeisiala Buharị dịka onye ga-anọchite anya ha na ndọrọndọrọ ọchịchị nke 2019. Onweghị onye ya na ya zọrọ ọnọdụ a na steeti ahụ. N'egwuruegwu, West Ham ewerela ọkpụ atọ asatara otu (3 - 1 )nyụọ ndị Manchester United anya na asompi premier League tata. Rashford nke Man. U ji otu ọkpụ ahụ gbara isi onwe ya. Ogbugbu ndị Naịjirịa na Ghana Buhari na onyeisiala Nana Akufo Addo nke Ghana zutere ebe ha kpara maka ihe ndị Naịjirịa na-azụ ahịa na mba ahụ na-agabiga. Addo kasiri ya obi ma gwa ya na amaghị ama awakpo ndị Naịjirịa. N'akụkọ yiri ya, Onyeisiala Muhammadu Buhari ebunyela Tony Iwobi bụ onye isiojii mbụ bụ onye omeiwu na mba Italy ụkpa ekele maka ọkwa ya. N'akụkọ ọzọ, Gọọmentị Plateau steeti amachiela ndị mmadụ ịpụta ezi site n'ụtụtụ ruo n'abalị na mpaghara ugwu na ndịda Jos dịka e gburu mmadụ iri na anọ n'ụlọ n'obodo Rukuba na steeti ahụ. Na mba ofesi, Ihe ruru mmadụ iri atọ anwụọla n'ihe mberede alaọmajijiji n'obodo Palu dị na mba Indoneshia. Cheta na alaọmajijiji a kpakwara mkpamkpa n'obodo Lombok dịkwa na mba ahụ ebe o gburu ihe karịrị mmadụ narị anọ na iri isii. N'egwuregwu, Chelsea na Liverpool ga-akwakọta mpi na mgbede taa na Premier League. Cheta na Chelsea ji ọkpụ abụọ asatara otu gbapụ Liverpool n'asọmpi Iko Carabao oge ha zutere ụbọchị abụọ gara aga. Nwaanyị onyeọcha na-asụ Igbo karia ufọdụ ndị Igbo ekwuola ka o si wee mụta asụsụ Igbo n'ụzọ dị mfe."	https://www.bbc.com/igbo/afirika-45690972
health	Igbo delicacies: Ị hụtụla ụgba pụrụiche maka ndị na-asọ anụ?	Nnenna Ubani bụ osite Igbo anaghị eri anụ maọbụ azụ. Ọ na-eme ụgba n'ụzọ pụrụiche n'etinyeghị anụ maọbụ azụ maka ịdozi ime ahụ mmadụ. BBC Igbo gara n'ụsekwu ya ebe ọ gosiri anyị etu o si agwọ ya. Lee ihe anya anyị hụrụ ebe a.	https://www.bbc.com/igbo/afirika-50873631
business	Nigeria Poverty Index: Ị dara ogbenye?	Akwụkwọ mpụtara ọhụrụ nke otu enyemaka bụ Oxfam wepụtara na-ekwu na pasentị 69 na mmadụ niile nọ na Naịjirịa dara ogbenye. Mgbakọ ya gosiri na ọ bụ mmadụ nde 138 n'ime ihe karịrị nde 200 bụ ihe dara ogbenye na Naịjirịa. Constant Tchona bụ onyeisi Oxfam na Naịjirịa kwukwara na Naịjirịa nọ n'ọkwa 125 n'ime mba 145 n'enweghi nhata nha. O kwuru na gọọmentị etiti anaghị enyere ọnọdụ a aka site n'etinyeghi ego n'ihe gbasara ahụike, agụmakwụkwọ, mmiri ziri ezi nakwa ọnọdụ ụmụnwaanyị. Etu ịga esi maraonye gbara ogbenye? Ụlọakụ Mbaụwa niile bụ World Bank manyere atụmatụ iji chọpụta ndị dara ogbenye na mba ọbụla n'afọ 1993. Ya bụ na ọbụrụ na ịnaghị erite otu dọlla pụtara narị naira atọ na ọma kwa ụbọchị, ọ pụtara na ịdara ogbenye. Mana ugbua, a na-elegara ihe ndị ọzọ anya ịji chọpụta ọnọdụ ogbenye dịka: O nwere ụfọdụ ihe ndị ọzọ si na ya bụ akwụkwọ mpụtara pụta gụnyere: Gịnị ka gọọmentị Naịjirịa na-eme? Gọọmentị Naịjirịa malitere ụfọdụ atụmatụ iji hụ na achụpụrụ ụbịam kpam kpam na Naịjirịa. Ha gụnyere YouWin bụ nke bidoro n'afọ 2012 bụ nke na-enye ndị ntorobia chọrọ ịbido ahịa ego mbite. Trader-Moni bụ atụmatụ ọzọ yiri ya na-enye ndị na-azụ ahịa ego mbite iji kwalite ahịa ha. Ọzọ bụ N-Power bụ atụmatụ na-akwụ ndị enweghi ọrụ ụgwọ na-akuzikwara ha ihe tupu ha enweta ọrụ. Mana ihe ndị a amịtabeghị mkpụrụ dịka ngụkọ ụbịam na-egosi na Naịjirịa ka na-abanye ụbịam n'ike n'ike.	https://www.bbc.com/igbo/afirika-48947538
