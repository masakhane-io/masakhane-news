business	House Rent: Lekwa ebe ụgwọ ụlọ kacha dị ọnụala na mpaghara ọwụwa anyanwụ	Ihe atọ kachasị mmadụ mkpa n'ụwa a bụ nri oriri, akwa oyiyi na ụlọ obibi. Mana ọbụghị mmadụ niile na-ahụ ebe ha ga-edebe isi n'ihi oke ọnụ ụgwọ ụlọ n'ada. N'obodo niile mepere emepe na mpaghara ọwụwa anyanwụ, ịkwụ ụgwọ ụlọ abụghị egwu a chị ụtaba n'aka agba. Mana kedu ebe ụgwọ ụlọ kacha ada ọnụ? BBC Igbo bara n'ahịa ịmata nke ekwe na-akụ. Ajụjụ anyị bụ: Kedu ebe ụgwọ ụlọ ihe dịka ọnụụlọ atọ (three-bedroom) kacha galaa ọnụ n'ala Igbo? N'ebe dịka GRA maọbụ 'Independence Layout', ụgwọụlọ maka ọnụ ụlọ atọ ahụ dị ga-ebido na puku 800 ruo otu nde naịra maka otu afọ. Na 'New Heaven', ego ya ga-eru bido na puku 500 ruo puku 650. Mana ị gaa n'akụkụ Achara Layout maọbụ Trans-Ekulu, ọ ga-abụ ihe dịka puku 300 maọbụ 350. Ọnịcha Nnamdị Obiejesi onye oji ego achụ ego na otu nkwọ Ọnịcha, kwuru na ụgwọ otu afọ maka ọnụ ụlọ atọ ga-eru puku 700 maka ụlọ ọhụrụ, maọbụ puku 400 maka ụlọ ochie na mpaghara GRA Ọnịcha. Mana ụlọ di etu ahụ na mpaghara 'Housing Estate' dị na Three-three ga-abụ ebe puku 350 maọbụ 400. N'Awada, Ugwuagba Obosi, Oba, ego ọnụ ụlọ atọ bụ bido na puku 250 ruo 300. Owere bụ obodo e ji ikpori ndụ mara, nke mere ọtụtụ ji echu ya ka mmiri. Mana ịkwụ ụgwọ ụlọ ebe ahụ abụghị atọ kọbọ. Ịchọta ọnụ ụlọ ato na mpaghara Ikenegbu, 'Concorde' maọbụ Spillberg ga-efu gị bido na puku 600 ruo 800. I gaa na mpaghara Ọjị, 'Okigwe Road', Amakọhịa, Obinze, dịrị gawa, ị ga-enweta ọnụ ụlọ atọ a rụrụ ochie n'ọnụ puku 300 ruo 350. Mana ụlọ ọhụrụ anaghị adị ala karịa puku 400. BBC Igbo jụrụ ese wee chọpụta na ụgwọ ọnụụlọ atọ na mpaghara GRA nke Abakiliki bụ bido na puku naịra 500 ruo otu nde. Mana ebe ndị ọzọ dịka Azuiyiokwu, 'New Layout', 'Mile fifty' dịrị gawa, bụ bido na puku naịra 300 ruo 400. Ebe ụgwọ ụlọ ka ada ọnụ n'Awka bụ na mpaghara Agu Awka. N'ebe ahụ, ọnụ ụlọ atọ kwụ chịm bụ bido na puku 600 ruo puku 800. Ụlọ ochie dị ebe ahụ bụ bido na puku 400 ruo puku 450. Ebe dị ka 'Awka town' bụ puku 300 maọbụ puku 350. Mana ịbanye n'ime Amọbịa, Amansii, dịrị gawa, mmadụ nwere ike inweta ọnụ ụlọ atọ maka puku 250. Na mpaghara 'Aba-Owerri road', 'Okigwe road' Ekenna, ọnụụlọ atọ nwere ike ịbụ malite na puku 400 ruo 600. N'Ọgbọ hill, Ngwa road, Umuode, dịrị gawa, ọnụụlọ atọ bụ malite na puku 130 ruo 200. Cheta na ụlọ ọhụrụ na-aka ụlọ ochie ada ọnụ. Nnyocha BBC gosiri na ịkwụ ụgwọ ụlọ n'Enugwu abụghị ihe ụmụaka. Anyị chọpụtakwara na ebe ndị na-akpọtụ akpọtụ n'Owerri abụghịkwa obere ego. Abakiliki na Ọka sokwa na-ebe okwu na-agala ọnụ. Mana ị gaa Aba, Ọnịcha, maọbụ Ụmụahịa, ebe ahụ ka ụlkọ kacha ọnụ ala. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-51901150
entertainment	DMX death: Ọma mbem ritere nturugo zuru ka emee	"DMX bụ otu onye kachasị kpa ike n'ịma mbem mba Amerịka n'afọ ndị 1990 na 2000. Ọ bụkwa onye mbụ kemgbe ụwa ọbaegwu ise ya ruru ọkwa mbụ na ngụkọ egwu 'Billboard chart' nke mba Amerịka. O rere ọbaegwu nde iri na anọ na mba ahụ, rite nhọpụta Grammy atọ ma na-emekwa ọfụma n'ime ihe ejije. Ihe bụ ike ya bụ etu o si eme ka egwu ya ree ahịa ma na-edebekwa onwe ya ka o si dị. Mana DMX karịrị otiegwu ahụ a ma ọfụma, egwu ya mgbe ụfodụ na-ekwu maka ọchịchọ nke mmụọ nakwa ahụhụ dị n'itopute n'ogbe. Dịka afọ na aghọrọ afọ, egwu ya nakwa agbanwe ịgosi ihe ndị ọ na-agabiga na ndụ ya gụnyere ịṅụ ọgwụ ike, mwuchi n'aka ndị uweojii, ịga ụlọ mkpọrọ, ịga ụlọ nhicha nakwa ihe dị icheiche metụtara ọgwụ ike, itigbu mmadụ, imegbu anụmanụ nakwa ịgbanarị ụgwọ ụtụ isi. Na mkparịtaụka o nwere n'igwe Podcast 'People's Party' ọma mbem ibe ya bụ Talib Kweli, DMX kọwara etu ịṅụ ọgwụ ike ya si bido n'afọ iri na anọ mgbe otu nwoke ọ tụkwasịrị obi dị afọ iri atọ nyere ya Igbo etinyere 'crack coacaine' n'ime ya. ""Nwoke ahụ kpọbatara m n'ihe kachasị dị m mkpa bụ egwu mana o kere anyị Igbo"" ka o kwuru. ""E mechara m chọpụta na o tinyere crack na Igbo ahụ. Gịnị mere iji mee ya nwata? Ọ dị afọ iri atọ ma mara na m tụkwasịrị ya obi. Gịnị ka ị ga-eji mee ya onye na-elegaara gị anya?"" DMX ka amụrụ Earl Simmons n'ọnwa Disemba afọ 1970 na Mount Vernon na New York ebe o toro. Mgbe ọ dị na nwata, ọ na-ebigharị n'ụlọ enyemaka ndị nweghi nne na nna nakwa mpiogharị n'aka ndị nchekwa. Anwụchikwara ya n'afọ iri na ise nke o ji gụ egwu ntule ahụhụ dị n'ibi ndụ 'ghetto' dịka o si kpọ ya. DMX mụtara etu e si anabata nkita ndị enweghi obibi ma jidesie ha ike. O dekwara aha nkịta ya ọ hụrụ n'anya akpọrọ 'Boomer' n'azụ ya mgbe ụgbọala kuturu ya. O jikwa ihe gbasara nkịta etiegwu ya dịka o tiputere ""Get At me Dog"" n'afọ 1998. ""Ihe ọ gabigara na ndụ ya jogburu onwe ya"" ka onye ọkaiwu ya bụ Murray Richman kwuru mgbe ahụ. ""Anụla m ihe ọjọọ mana anụbeghị m nke jọrọ njọ dịka etu a."" DMX chọpụtara nzọpụta ya n'egwu 'Hip-hop', o bidoro dịka DJ ma bidozie mawa mbem dịka o si na DMX ịgba bekee nweta aha ya. Ambeghị ya mgbe o binyere aka n'akwụkwọ Columbia Records n'afọ 1992, o nweghi onye nyere ya aka dịka egwu mbụ ya ""Born Loser"" achịtaghị aja. DMX kwuputara obi mgbu ya maka ihe ọ na-agabiga n'aka ndị Record ahụ nke mere na ha nyere ya ohere ịgbaka akwụkwọ jikọrọ ha. Ọ malitere ịrụpụta ọrụ aka ya n'ịgụrụ ndị ọzọ egwu nke gụnyere LL Cool J - 4,3,2,1 nakwa '24 Hours to Live' nke Mase. Ọ mechara tipute 'It's Dark and Hell is Hot' nke mere ka ejiri ya maa atụ dịka ọma mbem ọzọ bụ Tupac Shakur. ""Ọ dị m ka ọha mmadu adịla njikere ị mata ihe"" bụ ihe echeere na ọ gwara Def Jam Records n'afọ 1998. Ya mere m ga-eji bawanye n'ihi na o nweghi ihe ọzọ m nwereike ịme!"" O teghi aka nke a mechara, eboo ya ebubo mwakpo nwaanyị n'ike mana ihe akaebe gbapụtara ya. O mechara sonye n'ihe onyonyo mbụ ya bụ Belly nke Hype Williams rụpụtara nakwa nke ndị mmadụ katọrọ maka oke tigbuo zogbuo dị na ya. DMX ugbua ahụ na-arụzi ọrụ n'ọbaegwu nke abụọ ya Flesh of my Flesh, Blood of my Blood. O gosiri foto ebe ọma mbem ahụ nọ ọbara ju ya ahụ. N'agbanyeghị nke a, ndị nso ya  kwagara egwu ahụ n'ọkwa nke mbụ na ngụkọ egwu. ""X bụ ajọ mmadụ. Ọ bụghị onye mbụ, ọ bụ etu ndị ụlọntaakụkọ si egosi m"" ka o kwuru. ""O teela aka m na-ekwu ụdịrị mmadụ m bụ nakwa omume m nwere. Mana ugbua, ọ dịghị zị m ka o nwere ihe dị iche. A bụ m Earl mgbe mụ na ụmụ m nọ. Ihu ụmụ na-eme m"" Ọ ma mbe m ahụ nwere ụmụaka 15 n'aka nwaanyị dị icheiche. Ọ lụrụ Tashera Simmons n'afọ 1999, ha nọrọ afọ iri na otu ma ka bụrụ enyi. N'afọ 2016, ọ daara mgbe ọṅụfere ọgwụ ike oke n'ọdọ ụgbọala dị na New York. Ọ laghchitere mgbe onye ọrụ ahụike gbara ọgwụ tụgharịrị ọrụ ọjọọ Heroin na-arụ n'ahụ mmadụ. N'afọ ọzọ na-abịa, ọ kagburu ọtụtụ mmemme egwu ya iji ga n'ụlọ nhicha ọgwụ ike. ""Ọ dị mkpa ya ịwere ọtụtụ oge chekwaa ahụike ya ka o nweike bụrụ ezi nna, ezi enyi na otiegwu"" ka onye na-elekọta ya bu Pat Gallo kwuru. Akpụpụrụ ya ụlọikpe maka mgbalahụ ụgwọ ụtụ isi n'afọ 2018 dịka o ji gọọmentị nde dọlla iri na asaa site n'ego o kpatara n'afọ 2002 na 2005. O depụtekwaghị maka ụgwọ ụtụ isi ya site n'afọ 2010 rue 2015. Otu ọkaikpe kpọrọ mgbalahụ ụgwọ ụtụ isi ya ""atụghị egwu chaachaa"" ma tụbaa ya na nga ihe ruru otu afọ. Dịka ọ pụtara n'afọ 2019, DMX laghachiri ụlọ nhicha ọgwụ ike. Na mkparịtaụka ya na Talib Kweli, o kwuru na ọ mụtala na ọ dịịrị ya mkpa ịmepe ọnụ ya maka nsogbu ya ma natakwa enyemaka mgbe ọ chọrọ ya. ""A mụtara m na a ga m enyocha ihe nile na-esogbu m"" ka o kwuru. ""E nweghi m onye m na-akọburu...na ebe anyị bi o nweghi onye chọrọ ịnụ ụdịrị ihe ahụ"". ""Ị kwuo maka nsogbu gị, ndị mmadụ echee na ịbụghịzi nwoke kama na ọ bụ otu ihe kachasị gosi obiike ị ga-eme"" ka o kwuru. Ugbua, ndị mmadụ na-eru ya uju maka ozi ọnwụ ya na Twitter, Facebook na n'Instagram."	https://www.bbc.com/igbo/afirika-56680941
politics	Gọọmentị agwaala ndị ọbaego wepụta ụgwọ ndị nkuzi Mahadum - Ngige	Abụbụọrụ nke ndị nkuzi Mahadum agafeela ọnwa ise ugbua dịka ASUU  bụ otu jikọrọ ha kwụ chịm n'ihe ha na-ana gọọmentị etiti n'aka. N'ihi nke a, onyeisiala Muhammadu Buhari enyela ndị Minista ihe a metụtara iwu ka ebie abụbụ ọrụ a kpam kpam n'izu úka abụọ. Otu Minista nke a metụtara bụ Chris Ngige ekwuola ihe pụtara dịka ya na onyeisiala Buhari nakwa Minista agụmakwụkwọ mechara nzụkọ n'Abuja. Ọ gwara BBC Igbo na gọọmentị etiti agwaala ndị ọbaego wepụta ego a ga-eji kwụ ndị Mahadum ahụ ụgwọ. O kwukwara na Minista agụmakwụkwọ rịọrọ ka enye ya izuụka abụo iji kpọ otu ndị ọrụ Mahadum niile oku ma nwee nzụkọ iji bi ya bụ abụbụ ọrụ.	https://www.bbc.com/igbo/articles/c975yep6vqgo
health	Benefits of Drinking Cold Water: Lee ihe nnyocha sayensị kwuru gbasara ịṅụ mmiri oyi	Ndụ azụ bụ mmiri, mana mmiri bụkwa ndụ ihe niile dị ndụ. Ndị ọkachamara ekwuola na mmiri ka mkpa n'ahụ mmadụ karịa nri. Mana ọtụtụ na-arụ ụka gbasara ụdị mmiri nke kacha edozi ahụ; ọ bụ mmiri oyi ka ọ bụ mmiri nkịtị. Ọtụtụ na-ekwu na mmiri oyi anaghị adị mma n'ahụ ebe ndị ọzọ kwuru na mmiri bụ mmiri, mana gịnị ka nnyocha sayensị kwuru? Onweghị nnyocha ọbụla gosiri kpọmkwem na mmiri oyi adịghị mma n'ahụ. Kama nnyocha egosila na ịṅụ mmiri oyi na-eme ka mmadụ nweta ume ngwangwa ma mmiri kọọ ya n'ahụ, bekee na-akpọ nke a 'rehydration'. Na nnyocha nke si n'aka 'International Journal of Clinical and Experimental Medicine', ha nyochara mmadụ isii bụ ndị egwuregwu (athletes) ma nye ha mmiri jụrụ oyi na nke dị ọkụ n'ụdị dị icheiche. A chọpụtara na mmiri ịjụ oyi ya ruru '16 degree Celsius' kacha nye aka ibelata oke ọsịsọọ na-asọ onye na-emegharị ahụ. Nnyocha ọzọ kwa e mere n'afọ 2012gosiri na mmadụ ịṅụ mmiri oyi oge ọ na-emegharị ahụ (exercise) ga-eme ka ekpomọkụ ime ahụ ya ghara ịrị elu. Ndị ọkachamara ụfọdụ kwuru na mmiri ajụghị oyi nwere ike ime ka mmadụ ghara ịṅụzu ole mmiri ahụ ya chọrọ, nke a nwere ike ime ka mmiri malite ịkọ ya n'ahụ, nke a na-akpọ 'dehydration' na bekee. Nke a bụ ihe nnyocha e mere n'etiti ndị agha mba Amerịka n'afọ 1989 siri gosi. Ịṅụ mmiri n'ụdị ọbụla bụ ihe dị mma maka ahụike, onweghị nnyocha gosiri na mmiri nkịtị ka mma n'ahụ karị mmiri oyi. Ha abụọ dịcha mma, mana e nwere mgbe ahụ mmadụ na-anabata otu karịa ibe ya. Iji maa atụ, onye na-emgharị ahụ maọbụ na-arụ ọrụ ike, mmiri oyi ga-aka nyere ya aka iweghachi mmiri si ya n'ahụ apụ. Mana onye si n'ụra bilie n'isi ụtụtụ, mmiri nkịtị ka mma ịṅụ oge ahụ karịa mmiri oyi. Ọzọkwa bụ na mmiri nkịtị na-aka enye aka ịkutu nri mmadụ riri, nke bụ 'digestion' na bekee, karịa mmiri oyi. Nke a bụ maka na ahụ gị ga-emerịrị ka mmiri ahụ kpotụ ọkụ tupu o jiri ya rụọ ọrụ, nke a nwere ike ime ka oge nri ga-ewe iji rụọ ọrụ n'ahụ nwere ike too ogologo ma ị ṅụọ mmiri oyi. Oge ka mma ịṅụ mmiri oyi: Oge ka mma ịṅụ mmiri dị ṅaraṅara:	https://www.bbc.com/igbo/afirika-58481588
sports	Liverpool vs Chelsea: A gbaala Chelsea ọtọ ka ụwa hụ	"Liverpool mere Chelsea ""pọọ pịị - yes"" mgbe ha zutere n'ọgbọegwuregwu Anfield. E nyere goolu asatọ na ya bụ egwuregwu, nke Chelsea ketara naanị atọ n'ime ya. Liverpool gosiri ihe ha ji bụrụ ndị mmeri dịka ha nyegidere goolu a rịọwazie ha biko. Naby Keita bu ụzọ nye goolu na nkeji 23, Trent Alexander-Arnold nyere nke abụọ na nkeji 38, tupu Georginio Wijnaldum atụkwasị ya nke atọ na nkeji 43. Ọ bịara dị ka Chelsea otetala n'ụra mgbe Olivier Giroud gbakanyere goolu mbụ ndị Chelsea na nkeji 45, tupu a gaa ezumike nkeji 15. Roberto Firmino mezuru ya anọ na nkeji 55, tupu Chelsea abịa wepụ Willian, Giroud na Mason Mount. Mwebata e webatara Tammy Abraham na Christian Pulisic bịara mịta mkpụrụ dịka ha abụọ nyere goolu na nkeji 61 na 73, mana Liverpool ekweghi ha ṅụọ mmiri tọgbọ iko. Chelsea gbara elu, gbaa ala, mana isi ha apụtaghị. Alex Oxlade-Chamberlain gbanyere goolu nke ise dịka ha pụchara bọọlụ gbapụ ọsọ ka Chelsea gbachara ""free kick"" n'ihu poostu ha. Liverpool na onwe ha anatala iko Premier League ha butere, ebe Chelsea na onwe ha agbadaala n'ogogo anọ dịka Manchester United ji goolu ole ha nyere, aga ha. Chelsea ga-ezute Wolves ebe Manchester United na Leicester City ga-ezute n'egwuregwu ikpeazụ, tupu a kaa okwu ọnụ. Liverpool na onwe ha ga-ezute Newcastle United."	https://www.bbc.com/igbo/egwuregwu-53506558
sports	Ukraine vs Nigeria: Naijirịa mechara bụrụ 'Aaron' gba aka.	Otu Super Eagles na ndị otu bọọlụ mba Yukrane mara onwe ha n'ụbọchị Tuzde. Ndị otu egwu bọlụ Naijirịa anaghị achị dịka ha jị goolu chara ọkụ were bido asọmpi enyi na enyi ha na Yukrane Ọ bụ na nkeji nke anọ ka Joe Aribo gosiri ihe o ji bụrụ dịke mgbe o nyere goolu a. Mgbe ọ dịka ndị Yukrane a chọrọ iteta n'ụra ka Victor Osimhen ji penalty were chụghachi ha azụ. Yukrane gbara lịkalịka mana Francis Uzoho ghọtara bọọlụ ha niile etu nwatakịrị si ata akara. N'ihe fọrọ nkeji atọ enyere tupu egbuchie agba nke mbụ, Yukrane emeghị pịm! Otu Yukrane ji iwe bata na agba nke abụọ ebe ndị Super Eagles tụrụ ute were naba ụra Oleksandr Zinchenko nyere goolu na nkeji 78 ebe Roman Yaremchuk nyere ọzọ na nkeji 79. Na ngwụcha, o doro anya nwoke na nwoke ibe ya ha bu eziokwu dika ha gbara onwe ha onye laba onye laba. Akụịko ga-amasị gị	https://www.bbc.com/igbo/egwuregwu-49651428
religion	RCCG Prayer Walk: Adeboye na ụka RCCG na-eme ngagharịiwe maka nchekwa	Onyeisi ụka 'Redeemed Christain Church of God' bụ Enoch Adeboye du ndị ụka na-eme ngaghariwe na Naịjirịa niile maka ọnọdụ nchekwa. Ọ sị ka ndị otu soro na njem ekpere nke ndị jikọtara ụka Kraịst bụ CAN n'ịchafụ hiwere n'ihi ogbugbu a na-egbu ndị otu ha na Naịjirịa. Osote onyeisi ụka a bụ Funso Odesola sị na parishi dị 25000 na Naịjirịa ga-eso mee ya bụ ngagharịiwe. Ngagharịiwe a na-abịa dịka onyeisi ụka Katọlik na Naịjirịa bụ Bishọp Hassan Mathew Kukah kwupụtara ogbugbu otu nwata akwụkwọ Semịnarị. Nwata a bụ Michael Nnadi, onye gbara afọ iri na asatọ so n'ụmụakwụkwọ anọ a tọọrọ na Kaduna n'ọnwa Jenụwarị afọ 2020. E mechara gbuo ya na otu nwaanyị ma tọhapụ ụmụakwụkwọ atọ ndị ọzọ. Cheta na ndị ụka Katọlik mekwara ngagharịiwe maka ogbugbu ndị ụkọchukwu ha n'ọnwa Mee afọ 2018, Ọtụtụ ndị mmadụ na-abatara atụmatụ a nke ha gosiri na soshal midia; Anwụchiela onye chọrọ ịtụ ogbunigwe n'ụlọụka 'Winners Chapel' Aka ndị uweojii akparala otu onye chọrọ ịtụ ogbunigwe n'ụlọụka na Kaduna n'ụbọchị Sọnde. Ọnụ na-ekwuru ndị uweojii na Kaduna gwara BBC na aha nwoke ahụ bụ Nathaniel Samuel. O kwuru na amatabeghị ma nwoke ahụ ọ bụ onye ụka 'Winners Chapel' ka o si esi bịa. Mana nnyocha ka na-aga n'ihu iji chọpụtachaa etu ya bụ ihe si mee. Ụgbọelu a ị hụrụ ebe a bụ nke osote onyeisiala bụ Yemi Osinbajo sị na ya ripụta otu afọ gara aga mgbe ọ dara kụjaa na Kabba. Osinbajo na-aga njem ịchụ nta vootu na Kogi mgbe ya bụ ihe mberede mere. Ọ tụụrụ Chineke mmamma maka ịme ka ya na ndị otu ya bụrụ ndị dị ndụ n'ala ndị dị ndụ taa. Ọtụtụ ndị mmadụ na-ezitere Osinbajo ozi iji soro ya kelee Chineke maka ịzọpụta ya na ndị ọrụ ya n'ihe mberede ahụ gaara ịta isi ha. Ka o ji ọkara gafee elekere iri na abụọ nke ehihie ụbọchị Sọnde, ọkụ malitere ịgba ụlọọrụ ndị Independent National Electoral Commission (Inec) nke dị na Ogidi n'ime okpuruọchịchị Idemili Nọt dị n'Anambra steeti. Ọnụ na-ekwuru ndị uweojii bụ Haruna Mohammed mere ka anyị mata na ya bụ ọkụ malitere n'ọhịa dị n'akụkụ ụlọ ahụ were bata. Ebe ndị ọrụọkụ gbaliri ike ha ịgbanyụ ya bụ ọkụ, ndị uweojii egbochiela ogige ahụ maka ndị ohi na ndị ekperima dịka ha na-etinye anya n'ihe kpatara ya bụ ọkụ. BBC gbaliri inwete onyeisioche Inec n'Anambra bụ Nkwa Orji, mana ọ zaghị ekwenti ya. Nnụ kwuru nnụ igwurube na-eyi ndị mmadụ egwu ugbua na mba dị icheiche na mpaghara ọwụwa anyanwụ Afrịka site n'ịtakasị ihe ha kọrọ n'ubi. Mba ebe igwurube ndị a na-akpa ike gunyere Somalịa, Ethiopia na Kenya, mana ọ bụ na Somalia ka ọ ka njọ. Otu mba ụwa bụ UN kwuru na igwurube a ga-enye mba 20 nsogbu. Novak Djokovic emeriela Dominic Thiem iji turu ugo n'asọmpi tennis Australian Open nke afọ 2020. Mmeri a mere ka Djokovic gbagote n'ọkwa onye nke mbụ na ụmụnwoke na-akụ tennis n'ụwa niile. Nke a bụkwa nke ugboro asatọ Djokovic na-eturu ugo n'asọmpi a. Mịnịstrị na-ahụ maka ahụike na Naịjirịa kwuru na ha enwetela ngwaọrụ eji enyocha ahụ maka ọrịa coronavirus. Ha sị ka onye ọbụla si mba Chaịna bata n'ime otu ọnwa gara aga gbalịa chịkọta onwe ya ruo izuụka abụọ ma kpọtụrụ ndị ọrụ ahụike. Ozi a si n'akara twitter ha pụta kwuru na otu 'World Health Organisation' nyere ha aka nwete ngwaọrụ ndị ahụ. N'aka ọzọ Coronavirus egbuola otu nwoke gbara afọ iri anọ na anọ na mba Philippines dịka ọ bụ onye mbụ ọrịa a gburula na mba ọzọ na-abụghị Chaịna. N'agbanyeghi na nwoke a bụ onye Chaịna, a sị na ọ dịka o bu ọrịa a si Chaịna bata zie na Philippines bụ ebe ọ nwụrụ. A sị na oke oyi (pneumonia) malitere tụwa nwoke a mgbe ebugachara ya n'ụlọọgwụ na Manila bụ isi obodo Phillippines. Ihe karịrị mmadụ narị atọ anwụọla n'ọrịa a kamgbe ọ pụtara ebe ibu ya akarịala puku iri na anọ n'ụwa niile. Mana ndị ọ ka metụta bụ ndị si na Wuhan dị na mpaghaara Hubei nke Chaịna. Nwaanyị ọzọ ya na nwoke so si mba Chaịna bata Philippines bukwa ọrịa a mana ọ ka dị ndụ. Ndị dọkịnta na Naịjirịa agwala gọọmentị etiti busie agha ike megide ọrịa Lassa fever dịka ọrịa na-egbu onye ọ na-arịa nakwa onye na-agwọ ya. Dịka ọ dị ugbua ọrịa a eguola ihe ruru mmadụ iri anọ na otu na Naịjirịa nke gụnyere ndị ọrụ ahụike. Akwụm chịm na PDP - Nwosu Onye na-anọchiteanya ndị Ezinihitte n'ụlọomeiwu Imo Steeti bụ Anyadike Nwosu ekwuola na kwụchịm n'otu  PDP iji katọọ akụkọ sị na ọ mabala n'APC. N'ozi o wepụtara, Nwosu sị na o nweghi ebumnobi ọbụla ịbanye Pati APC. Onye nchịkọta otu egwu Manchester City bụ Pep Guardiola sị na ahụta ya dịka onye mara afọ n'ala maọbụrụ na ọ mabuteghi Iko Champions League. Agbanyeghi na Guardiola ebutela Iko ise kamgbe afọ anọ ọ bịara Man. City mana ọ sibeghi Iko asọmpi Uefa ọbụla n'imi. Ihe nkiri a ga-amasị gị:	https://www.bbc.com/igbo/afirika-51346149
health	MRKH Syndrome: Ụbọchị m chọpụtara na m enweghị ọtụ mgbe a mụrụ m	"Ị nụtụla na nwaanyị nwere ike o nweghi ọtụ na akpa nwa si n'afọ nne ya pụta ụwa? Lee Julian Peter, onye Kenya, onye ndị dọkịta kwuru na o nweghị oghere ọtụ, maọbụ akpanwa nwaanyị. O nwekwaghị ụzọakpa nwa Bekee gboro ""Cervix"", ma nwekwaa naanị otu akịrị (kidney). Julian nwere ọrịa Bekee kpọrọ Mayer-Rokitansky-Küster-Hauser syndrome (MRKH). Ọnọdụ a pụtara na o enweghị ọtụ na akpanwa. Mgbe ụfọdụ ndị a mụrụ n'ọnọdụ a nwere ike ịnwe otu akịrị. Nwaanyị ọbụla nwere ọrịa MRKH agaghị ahụ nsọ ya. Julian kwuru sị: ""E nweghị m akpanwa, nke mere na m ahụtụbeghi nsọ m. ""Otu a ka m hụrụ onwe m, ọnweghị ihe ọ pụtaara m. ""Ụfọdụ na-echere m ụdị echiche dị iche iche. Julian chọpụtara ọnọdụ ya oge ọ dị afọ iri na asaa. Mana ọbụ ka ọ gachara afọ iri na abụọ ọ mechere nchọpụta a ka ọnụ kwere ya kọọrọ onye ọrụ BBC bụ Anne Ngugi ọnọdụ ya. O kwuru sị: ""A chọpụtara m ihe a mgbe m dị afọ iri na asaa dịka nwata akwụkwọ. ""A gara m ụlọọgwụ mgbe ahụ adịghị m, ọkpa m zara aza. ""Ihe mbụ dọkịnta juru m bụ, kedu mgbe ịkpeazụ m hụru nsọ m? ""Enwenụbeghị m ụdị ihe ahụ."" Mgbe Julian kọọrọ ndị mmadụ ọnọdụ ya, ha nyere ya ndụmọdụ dị icheiche. ""Ọnwere onye nke gwara m chọọ ụlọekpere ebe a ga-ekpere m ekwere. ""Onye nke ọzọ sị n'aka nne m ochie dị na ya maka na-eji ịta amusu mara ndị be anyị bụ ndị Ukambani. ""Ha nwere ike ukwu ihe masịri ha, achọghị m ịma. ""Ihe ka m mkpa bụ ka m sị ahụta ya. ""M gewe ha ntị, onyewe m nsogbu, mgbe ahụ ọ dịwa m ka eziokwu adị n'ihe ha na-ekwu."" Nnyocha ndị dọkịta chọpụtara na ụzọ akpanwa Julian si na mpụta mechie. Ha mechara waa ya ahụ iji mepe akpanwa ya, mana ọnweghị isi. ""Ebere m akwa arịrị abali atọ mechaa mechiere onwe m ọnụ. ""Mụ na nne m, bụ naanị onye m nwere, nọ n'ụlọọgwụ mgbe ahụ. ""Ya bụ ihe riri ya ọnụ. ""A ma m na ọ jụru onwe ya ajụjụ dị omimi maka ya bụ ihe, ịmata ka ọnwere ebe o sị mejọọ."" Julian gụrụ Bayọlọgi n'ụlọakwụkwọ mahadum. Nke a nyere ya nghọta etu ahụ ya si dị. Ọ gwara ndị dọkịta na ya achọghị ịwa ahụ n'oge ahụ n'ihi na ọ chọrọ ịlaghachị ụlọakwụkwọ je gụchaa akwụkwọ ya. Mana ka afọ iri gachara, Julian laghachiri azụ n'ụlọọgwụ ga waa ahụ. O kwuru sị: ""A wara oghere ọtụ m awa. ""Onweghị ka ya bụ ihe siri metuta ndụ m maka na MRKH anaghị emetuta ka i si ebi ndụ gị."" Mana ụfọdụ ndị na-arịa ọrịa a na-anọkarị n'oke echiche. Ọtụtụ n'ime ha na-aga anata ntuziaka n'aka ndị Dọkinta Saịkọlọgị iji nabata ọnọdụ ahụ. Mana ndụmọdụ Julian na-enye bụ na ""ọ bụrụ na ị ghọta ọnọdụ ahụ gị, ịchefụgodu ịmụ nwa."" ""E seela m foto imeahụ ugboro anọ mana ọnweghị ehe (ovary) a hụrụ, nke bụ na ọnweghị ka a ga-esi wete akwa n'ime ahụ iji mee m IVF. ""Ọ ka mma ịnabata ka Chi gị si kee gị. ""Mana ịchọpụta na gị na ibe gị abụghị otu adịghị mfe. ""Ọ dị mkpa ịchọta otu onye ị ga-akọsara ụwa gị."""	https://www.bbc.com/igbo/afirika-51900915
business	Dangote: Ego Dangote arịala elu ọzọ	"Akụkọ pụtara ugbua na-ekwu na ego niile Dangote nwere jiri ihe karịrị ijeri dọlla ise rịa elu n'ime sọsọ otu ụbọchị. Nke a mere ka ọkwa ya na ndị kachasị bụrụ ọgaranya n'ụwa niile rigo na iri ise n'anọ. Dangote ka bụ nwoke kachasị bụrụ ọgaranya na mba Afrịka. Onyeisiala 2023 na nsonso a? Dịka onyeisiala Muhammadu Buhari meriri na ntuliaka 2019,  ụmụ Naijiria ebidola ị ma atụ gbasara ndị  ha chọrọ  ka ha zọọ ọkwa onyeisiala n'afọ 2023. Ọtụtụ na ọkammuta Yemi Osinbajo na  Nuhu Ribadu dịka osote ya maọbụ , Rotimi Amaechi nakwa Babatunde Fashola. Na mba ofesi, Ikuku kuru na Naịjirịa ekuola na mba Senegal dịka onyeisiala ha bụ Macky Sall meriri ntuliaka iji nọrọ n'ọkwa ya n'agba nke abụọ. Cheta na ọ bụ n'ụbọchị iri abụọ na anọ nke ọnwa Febụwarị ka mba Senegal mere ntuliaka ọkwa onyeisiala nke ha. N'egwuregwu, Ụlọ na-arụpụta uwe egwuregwu bụ PUMA anarala ogbo ha bụ NIKE ọrụ ịbiputara otu Manchester uwe egwuregwu N'akwụkwọ PUMA na Man City binyere aka, njịkọ ha ga-ewe nde  pounds narị isii na iri ise ma rue afọ iri. Akụkọ BBC Igbo na nkeji N'ụtụtụ Olisa Agbakoba bụ onye ọkaiwu ukwu na Naịjirịa akpọkuola Atiku Abubakar ka ọ nabata mpụtara ntuliaka ọkwa onyeisiala. N'akwụkwọ Agbakoba zisara na Legọs, o kwuru na etu e si mee ntuliaka nke afọ a na mpụtara ya gosiri na ihe gbasara agbụrụ bịara ""bọodụ"". O kwuru na APC na PDP ritere uru si n'etu e si tụọ ya bụ vootu. Ọ gara n'ihu kwuo ka Atiku ghara ịga ụlọikpe nke ntuliaka makana ọ bụghị ihe kwesịrị ka o mee. Briten kwadoro ntuliaka Buhari Minista na-ahụ maka ihe banyere mpaghara Afrịka na mba Brịten bụ Harriet Baldwine kelela Onyeisiala Buhari maka mmeri o nwetara na ntuliaka e mere na Naịjirịa n'ụbọchị Satọde gara aga. Baldwin kwuru na ọnụọgụgụ Inec wepụtara na ọ bụ ihe e nwetere na ya bụ ntuliaka, bụ nke dịka nke e nwetere n'atụmatụ Bekee kpọrọ ""Parrallel Vote Tabulation"", wee na-asị ndị Naịjirịa nabata mpụtara a. Gụọ akụkọ a n'uju ebe a: Election Result 2019: Mba Briten sị na mmeri Buhari kwụ ọtọ YIAGA tinyekwara ọnụ Nke a na-abịakwa ka otu na-ahụ maka oke ruru onye a na-akpọ ""Youth Initiative for Advocacy, Growth and Advancement YIAGA AFRICA"" kwuru na mpụtara ntuliaka a dị etu o kwesịrị ịdị, na ọ bụrụ adịgboroja. Ha dekwara sị na mpụtara ntuliaka a dabara n'ogo ha nyochapụtara na o kwesịrị: Ihe Mbaka kwuru maka mmeri Buhari Onye ụkọchukwu ama ama bụ Rev. Fr. Ejike Mbaka ekwuola na ya ga-eji izu ụka a niile na-eto chukwu ma na-enwe aṅụrị maka mmeri Buhari meriri Atiku. Mbaka kwuru na ọ bụ maka mkparị Peter Obi na ndị otu ya kparịrị ya ka o jiri daa ya bụ ntuliaka. Gụọ ihe o kwuru n'uju ebe a: Fr Mbaka na-enwe nnukwu aṅụrị n'ihi na Buhari emeriela N'ofesi, Onyeisiala mba Amerịka bụ Donald Trump, na nke mba Nọt Korea bụ Kim Jung-Un, abanyela ụbọchị abụọ bụ ụbọchị ikpeazụ ha ga-ama ebe ha kwụ akwụ gbasara ihe bekee kpọrọ ""denuclearisation"". Ka nzukọ a mechara n'ụtụtụ Febrụwarị 28, 2019, mmadụ abụọ a erughi na nkwekọrịta. Trump kwuru na ""Anyị ekweghi ahọrọ asịsa ọbụla ha họpụtara"" ma kwuo ""Ọ gaara adị njọ ibinye aka nkewkọrịta n'ihe ọbụla"". Mike Pompeo bụ odeakwụkwọ kachasị nke mba Amerịka, kwuru na mba abụọ ahụ kwekọrịtara na ha ga na-agbalị ịhụ na isi pụtara n'isiokwu a. N'ikpeazụ, Nọt Koria kwuru na ha chọrọ ka mba Amerịka wepụ iwu ha ji machibido ha, na ọ bụrụ na ha mee nke a, na ha bụ Nọt Koria ga-akụkasị ebe a na-arụpụta ngwaagha nuklia dị na Yongbyon, mana Amerịka ekwenyeghi. Mana Trump kwuru na Jong-Un kwere ya nkwa na ọ ga-akwụsị ịnwale ngwaagha nuklia maọbụ mịsaịl nke na-agate aka. N'egwuregwu, Arsenal, Chelsea, Man United, Liverpool na Man City merichara ndị ọ bụ ha na ha na Premier League a gbara n'Abalị. Arsenal na Liverpool nyechara goolu ise ise, Chelsea nyere goolu abụọ, Man Utd nyere atọ ebe Man City nyere naanị otu goolu iji merie. Gere akụkọ BBC Igbo n'otu nkeji Ihe Nkiri BBC Igbo:"	https://www.bbc.com/igbo/afirika-47392132
religion	Ihe mere m ji jiri ọja eto Chineke - Fada Chiadika Okolie	Ọja so na njirimara egwu Igbo. A na-adị ahụkarị ya ka ihe eji agọ mmụọ makana ọ na abụkarị ihe na-eso n'egwu mmọnwụ nakwa ihe eji eto dike. Mana, Fada Chiadika Okolie bụ ogbu ọja ma bụrụkwa onye ukọchukwu na ụka Katọlịk. Ọ na-agba mbọ ịhụ na akwụsịrị ịhụ ọja dịka ihe ọgọ mmụọ. Fada Okolie na-egbukarị ọja ya n'ime ụlọ ụka ma ya na-aka ụka. Ọ na-ejikwa ya eti mmọnwụ. Na mkparịtaụka, ọ kowara BBC Igbo ije ha na ihe mere ejizi eti mmọnwụ n'ụka. Ndị mere ihe onyonyo a: Chiemela Peter na Ikechukwu Kalu. Akụkọ ga-amasị gị:	https://www.bbc.com/igbo/afirika-52430290
religion	Mbaka Prophecy: Ekpere m ekpere, buo ọnụ ọtụtụ ụbọchị ruo mgbe amụma Hope Uzodinma mezuru	Ụkọchukwu na-elekọta 'Adọration Ministry' Enugwu bụ Fada Ejike Mbaka ekwuola na ya nọ n'ụlọ ekpere ya na-erighi nri ọbụla ganye na Ụlọikpe Ukwu ekwuo na Hope Uzodimma emeriela dịka gọvanọ Imo Steeti. Fada Mbaka onye guzobere ụka ịtụ mmamma maka mmezu amụma o buru ụbọchị 31 nke ọnwa Decemba 2019 kwuru na obi dị ya mma na Hope bụ onye ga-azọpụta ndị Imo steeti. Ọ gwara ndị Imo ka ha nye Hope afọ abụọ nke ọ ga ejị dozigharịa obodo ahụ. Mbaka dọrọ ndị mmadụ aka na ntị ka ha sepụ aka ka ha si akọ ya ọnụ na Soshal midia n'ihi na amụma ya na ebụ bụ ọ natara chi ọbụghị nke a kpara akpa.	https://www.bbc.com/igbo/afirika-51178111
health	Cancer, diabetes na ọrịa ndị ọzọ e jibu mara ndị okenye ndị ntorobịa na-arịazị ugbua	"Ihe dịka afọ iri gara aga, e nwere ụfọdụ ọrịa a na-eche na ọ bụ sọsọ ndị okenye ka ụfọdụ ọrịa ndị a na-arịa. Mana ugbua, ọrịa ndị a gụnyere ọrịa shuga na ọbara mgbali elu, so n'ọrịa na-egbu ndị ntoroọbịa ugbua. Ngalaba World Health Organization (WHO) bụ ngalaba na-ahụ maka ahụike na mbaụwa, kwuru na ọrịa ndị a na-arịazị ndị ntoroọbịa ugbua, na-ebute ọnwụ mmadụ abụọ n'ime mmadụ atọ n'ụwa niile. BBC Igbo gbara ụfọdụ ndị dọkịta ajụjụ ọnụ maka ihe ngalaba ahụike WHO kwuru. Ihe ha kwuru bụ ihe mmadụ niile kwesịrị ige ntị nụrụ. Ihe ndị dọkịta kwuru: Otu n'ime ha bụ Dkt. Zubair Abdullahi bụ onye kwuru na ụfọdụ ọrịa ndị a na-adị n'agbụrụ, nke pụtara na ọ ga-emetụta ndị ahụ ma ha abụ okenye maọbụ ntoroọbịa. Onye nke ọzọ bụ Dkt. Henry Eze, kwuru na o nwereike ịbụ na ọgwụgwọ Bekee akawanyela mma, nke pụtara na a na-achọpụta ọrịa ndị a n'oge mgbe mmadụ ka bụ ntoroọbịa. Mana dọkịta abụọ a kwekọrịtara na oke ibu, iri nri ọjọọ nakwa emegharịghị ahụ, socha n'ihe na-eme ka ndị mmadụ bute ọrịa ndị a. Ha kwuru na ọ bụrụ na ị chọpụta otu n'ime ọrịa ndị a dị n'agbụrụ gị, ị gaghị agbanwenwu ya. ""Ọ bụghị ihe niile ka ị ga-agbanwenwu, mana ibi ndụ ọfụma ga-enyere gị aka dọtịa oge ọrịa ahụ ga-eji chukwute gị"". Ihe nkiri a maka nwaanyị meriri ọrịa kansa ga-amasị gị: Akụkọ ndị a ga-amasị gị:"	https://www.bbc.com/igbo/afirika-51251698
sports	Henry Onyekuru: Ị chọrọ ịme ọfụma dịka onye na-agba bọọlụ, mee ihe ndị a	Henry Onyekuru bụ onye ama ama egwuregwu bọolụ bụ nwaafọ Owerri nwere obi ume ala. Ya na BBC Igbo nwere mkparịta ụka ebe o kwuru maka ezinụlọ ya, njem ya na egwuregwu bọọlụ na etu o siri bụrụ ọkaibe.	https://www.bbc.com/igbo/egwuregwu-55777678
politics	Ipob: Aka anyị adịghị n'ogbunigwe agbara n'ụlọ Nwodo	"Otu Ipob akatọọla mwakpo mere n'ụlọ onyeisi Ohaneze Ndigbo bụ Nnia Nwodo, ma kwuo na ọ bụ aka ọrụ ndị na-eyi ndụ egwu. Otu a kwuru na aka ha adịghị na mwakpo ahụ dịka ụfọdụ ndị mmadụ na-atụ ha aka banyere ọdachị mere n'ụlọ Nwodo ma sị na ndị chọrọ ka ha daa, ga-ebu ụzọ daa. N'ụbọchị ụka, n'Ukehe dị n'Enugwu steeti, a turu ogbunigwe na be onyeisi ndị Ọhaneze Ndigbo bụ Nnia Nwodo nke mebiri obere ihe, mana amatabeghị ndị mere ya bụ ihe. N'ozi onye odeakwụkwọ mgbasaozi ha bụ Emma Powerful wepụtara o kwuru sị, ""Ipob katọrọ mwakpo ndị na-eyi ndụ egwu n'ụdịrị ndị Fulani na-achị ehi mere n'ụlọ Nnia Nwodo. ""Anyị na-akpọku ndị bi na mpaghara ọwụwa anyanwụ na ọdịda ka ha dị njikere ma mụrụkwa anya maka ndị Fulanị na-achị ehi abatala n'obodo"". ""Ipob n'ụwa niile anụla akụkọ na-agagharị na soshal midia na ndị Fulani na-eyi ndụ egwu ga-awakpo ụlọ ndị uweojii na gọọmentị dị na mpaghara ọwụwa anyanwụ. ""Ha ga-eboya ndị Ipob dịka onyeisiala Buhari nọ na mba Amerịka ugbua iji kpọọ Ipob otu na-eyi ndụ egwu ma gbochie anyị ime ngagharị iwe na mba Amerịka megide Buhari."" O kwuru na nkata ọjọọ ndị a na-akpara otu Ipob amaala afọ n'ala dịka Ipob bụ otu na-egosipụta iwe ha n'ụwa niile site n'ụzọ ziri ezi. N'oge gara aga, Nnia Nwodo katọọrọ ụzọ ndị Ipob ji na-achụso mwereonwe Biafra kwuo na ""ọ bụghị site n'ịlụ ọgụ"" Nke a mere Emma Powerful jiri zaghachị ya ma kwuo na Nnia Nwaodo so na ndị mere ndị agha Naịjirịa jiri wakpoo ụlọ Nnamdi Kanu bụ onye ndu Ipob. Gere ihe o kwuru ebe a:"	https://www.bbc.com/igbo/afirika-43946219
entertainment	Igbo Reincarnation: Etu m si chọpụta na abụ m nwoke lọrọ nwaanyị - Chukwuemego Ogbodo	Igbo kwenyere na a na-alọ ụwa agbanyeghị na ọnweghị ihe sayensi ji ya kpọrọ. Chukwuemego Ogbodo na ndị be ha kwenyere na ọ lọrọ ụwa dịka enyi nwaanyị nna ya bụ nke nne ya ji aka ya kpọtara nna ya mgbe ọ dị na-agbọghọ. Mana Kingsley Ekwuazi, bụ dọkịnta na ahụ maka ịmụ nwa na ahụike ụmụ nwaanyị na UNTH Enugu sị na ọnweghị ihe dịka ịlọ ụwa. Mana Dọkịnta ahụike ọzọ bụkwa onye ọdịnala, Mcginger Ibeneme, sị na ịlọ ụwa karịrị sayiensi nghọta. Kirie akụkọ a ka ị ghọta ihe dị iche na egbe na egbe. Ndị mere akụkọ a: Chris Sanctus Chukwudi Okereke na Vining Ogu Akụkọ ga-amasị gị :	https://www.bbc.com/igbo/afirika-56343041
health	Washing privates with soap: Nwaanyị o kwesịrị iji ncha asa ọtụ ya?	Ọtụtụ n'ime anyị chọrọ ịdị ọcha oge niile, na-enweghi nsogbu ọbụla n'ahụ ha. Mana n'otu aka ahụ, ọtụtụ amaghị na ha ekwesighi iji ncha asa akụkụ ahụ ụfọdụ ndị zoro ezo. Akụkụ ahụ ndị a gụnyere: mmepe ahụ nwaanyị (vaginal opening), ime ọnụ amụ nwoke (urethral opening), nakwa ebe e si anyụpụta nsị (anal sphincter). Site na mgbe anyị nọ na nwata, a zụrụ anyị idowe ahụ anyị ọcha. Ya mere anyị ji nlezianya asacha akụkụ niile dị n'ahụ anyị. Mana kedụ etu i kwesiri iji saa akụkụ ahụ gị na-egosi ihe i jiri bụrụ nwoke maọbụ nwaanyị? Ndị ọkacha mara kwuru na ọ bụ site n'iji naanị mmiri, onweghị ihe ọzọ. Dkt. Udodi Kachikwuru Okoli (MBBS; MSc. Public Health; Registrar, Internal Medicine) kwuru sị na nwaanyị kwesịrị iji naanị mmiri saa akụkụ otu ya, nke ọ na-ahụ anya. Akụkụ ahụ ndị a enweghị mmanụ ahụ (sebum) Ọtụ nwaanyị, ọnụ amụ nwoke na mmepe ahụ ebe e si anyụpụta nsị enweghi mmanụ ahụ n'ebe ndị ahụ dịka akụkụ ahụ ndị ọzọ. N'ihi nke a, ọ dịghị mkpa iji ncha sachaa sachaa ha. Nje na-akpata ọrịa E nwere ụmụ kịrịkịrị akụrụngwa dị n'akụkụ ahụ ndị a nke na-enye aka ichekwa ya. Ncha nwere ike ịsachapụ akụrụngwa ndị a. Ọ bụrụ na akụkụ ahụ ndị a enweghị nchekwa site n'iji ncha sacha ha, ha agaghị enwe ike ịlụso nje ndị anya nkịtị anaghị ahụ agha. Ọtụtụ ọrịa ụmụ nwaanyị na-ebute n'akụkụ ahụ ha ji bụrụ nwaanyị, bụ ncha butere ihe kpatara ọrịa ndị ahụ. Ịkpọ nkụ Ọ bụrụ na i jiri ncha na-asa akụkụ ahụ ndị a zoro ezo, o nwereike ime ka akụkụ ahụ ndị ahụ kpọọ nkụ. Nke a adịghị mma. Onwere ike ịbute nsogbu dịka 'inflammation', maọbụ 'anal fissures'. Kedụ etu ị ga-esi jiri sọọsọ mmiri sachaa ebe ndị a? Ọ ka mma iji mmiri nkịtị dị maọbụ dịtụ ọkụ. Mana ọ bụrụ na ị chọrọ ịsacha ebe ndị ahụ nke ọma, tinye obere nnu na mmiri ahụ. Chetakwa na ebe a na-ahụ anya n'ahụ nwaanyị bụ ebe a na-asa, ọ bụghị nke dị n'ime ahụ anaghị ahụ anya. Dkt. Udodi kwukwara na ndị ji ihe dị iche iche asacha ime ahụ nwaanyị (douching), kwesịrị ịkwụsị ya, maka na ọ dịghị mma ma ncha. Ọ kwuru sị na ọ nwere ike ibute ọrịa site n'ịtụgharị PH ahụ nwaanyị. Ozọkwa, dịka chi si kee ọtụ nwaanyị, ọ na-eji aka ya asacha onwe ya. Naanị mmiri ka i kwesịrị iji saa ya, ka o nwee ike rụọ ọrụ etu o kwesiri. Dkt. Udodi sị na ikpu nwaanyị kwesịrị inwe isi, na ọ bụ etu ahụ ka Chukwu si kee ya.	https://www.bbc.com/igbo/afirika-58661003
business	Ọgba Mbọ: Ọ bụ onyinye Chukwu nyere m ka m ji akpata ego oriri - Ifeyinwa Oduche	Ifeyinwa Oduche bụ nwa agbọhọ eji ọtụtụ akaraka gozie. Ọ na-arụ akpụkpọụkwụ, ọ na-agba bọolụ ma na-etekwa egwu. Ọ gwara BBC Igbo etu o si wee mụta akaọrụ ndị a niile, o gosikwara anyị ka o si eme ihe ndị ọ na-eme. Ndụmọdụ o nyere ndị mmadụ bụ iji akaọrụ ha nwere ọfụma ma jisie ya ike. Ọ gwara ndị ntoroọbịa ibe ya ka ha hapụ iche naanị ọrụ oyibo ma bido akaọrụ nke ha. Lelee maka nwaada a pụrụ iche:	https://www.bbc.com/igbo/60561764
sports	Leicester City vs Newcastle United: Newcastle United siri bọọlụ bọọlụ taa n'ọgbọegwuregwu	Newcastle United gara ọrịrị na King Power statuim taa ebe Leicester City ji ọkpụrụkpụ goolu ise asataghị ihe meere ha ọjị. Nwaafọ Igbo bụ Wilfried Ndidi sokwa gbaa aka ahịa taa. Nke a bụ ugboro anọ Newcastle United achịtaghị aja n'asọmpi kemgbe amiltere Premia Lig nke afọ a. Mbọ niile ha gbara lara ha n'iyi nke bụ na ha gbatakwuru akwụkwọ mmeemmee nke mere ka achụpụ Isaac Hayden ebe ọ na esi ọnwụ ịnye goolu na nkeji nke 43. Mgbe ahụ ka ịhe bidoziri tawara Newcastle nke bụ akpụ maka na ha dịzị mmadụ iri agba ya bụ bọolụ. N'otu aka ahụ ka e sị nyekwa onye otu ha ọzọ bụ Fabian Schar akwụkwọ nke ịdọ aka na ntị na nkeji 88 mgbe egwuregwu ahụ chọwara ịgwụ. Ricardo Perira nke Leicester City ji nkeji iri na isii gbaa aka ahịa ụtụtụ mgbe ọ kpara ọtụtụ mmadụ n'otu ahịrị were tinye ya bụ bọọlụ na mmpịọ New castle. Jamie Vardy tinyere goolu abụọ na nkeji 54 nakwa nkeji 64 ka a lọtachara ezumike. Paul Dummett nke Leicester zakwara aha ya na nkeji 57. Mana nwaafọ Igbo bụ Wilfred Ndidi ji goolu nke ịkpeazụ meere Newcastle mmezi na nkeji 90 ka asọmpi ahụ kụụrụ ọnụ.	https://www.bbc.com/igbo/egwuregwu-49872912
entertainment	DJ Flozy: 'Ụkwụ adịghị m mma egbochighị m ị bụ DJ na-ekpo ọkụ'	Nwaada Chinenye Onedibe ana etu DJ Flozy kọwara ka o siri malite ịkwọ egwụ na mmeme. DJ Flozy bụ onye gụrụ 'Accountancy' n'IMT, Enugwu jizi ịkwọ egwu enyere ezi na ụlọ ha aka dịka ọ bụzị onye ama ama na ya bụ ọrụaka n'Enugwu steeti nakwa gburugburu. Akụkọ DJ Flozy bu ihe ga-akwalite mmụọ ọtụtụ ndị mmadụ Were anya ga gbaara onwe gị Ekeresimesi taa. Ndi mere akụkọ a bụ Chris Okereke na Chiemela Mgbeahụrụ	https://www.bbc.com/igbo/afirika-55431964
politics	Igbo Presidency 2023: Ọwụwa Anyanwụ o ketala oke n'ọkwa onyeisiala Naijiria kemgbe Independa?	"Na nsonso a, okwu a kpụ n'ọnụ bụ okwu ndị ndị Ọwụwa Anyanwụ iwepụta onye ga-achị Onyeisiala n'afọ 2023. Ụfọdụ,  na-ekwu na ọ bụ okwu onye zọta, o  were, ebe ụfọdụ  na- ekwusi ike na ọ bụ Ọwụwa-Anyanwu ka o ruru  dịka ha gbadoro ụkwụ n'ihe a na-eme kembge bụ  o rute nwa, o rute ibe ya. Mana ọ bụ eziokwu na ọ bụ Ọwụwa Anyanwụ ka ọchịchị Naijiria kwesịrị irute ma agụkọwa mpaghara ndị chịarala sị pụta? Lee etu e si kee ọchịchị Naijiria kemgbe Naijiria weghara ọchịchị  n'aka mba Briten n'afọ 1960: Kemgbe  Naijiria chịrịla onwe ya malite na Nnwereonwe n'afọ 1960, e nweela onyeisiala mmadụ 14(Ọ gara abụ mmadụ 16 mana mmadụ abụọ bịara ugboro abụọ). N'ime afọ  61 a, ndị Ugwu achịala afọ iri atọ na itoolu na abalị otu nari na iri abụọ na asaa; ndị Ndịda achịala afọ iri na itoolu, abalị  narị abịọ iri asaa na asaa( 11 years, 277 days. Soro m ka anyị gbarie ya na mpaghara, na mpaghara: Mpaghara Ọwụwa Anyanwu Ugwu(North East) achịala Naijiria afọ isii.(6 years) Nke a bụ Ọchịchị Tafawa Balewa dịka onye Praim Minista malite n'ọnwa Oktoba afọ  1960 e nwere nnwereonwe rue n'abalị iri na isii nke ọnwa Januwarị afọ 1966 bụ mgbe ndị agha kwaturu ọchịchị ndị nkịtị, mbụ ya na Naijiria. Mpaghara Ndịda Ugwu achịala Naijiria afọ iri abụọ na abalị iri atọ (20 years, 30days). Nke a bụ afọ anọ   na ụma nke Shehu Shagarị, otu afọ na ụma nke Muhammadụ Buhari dịka onyeagha;  afọ isii na ụma ọ nọrọla ugbua dịka onye agbada na afọ abụọ na ụma nke Musa Yar'Adụọa tupu ọ nwụọ n'oche. Nke a nyere ohere ka Goodluck  Jonathan bụ Osote ya banye ma nọtọpụ n'ọkwa ahụ tupu ọzọ ọkwa onyeisiala nke ya. Mpaghara Etiti Ugwu Naijirai chịrị Naijira afọ 17, abalị  188.(17 years, 188 days) Nke a bụ afọ itoolu nke Generalụ Yakubu Gowon, ọnwa isii na abalị iri na asatọ nke Murtala Muhammed na abalị narị atọ iri isii na ise(355 day) nke Generalụ Abdulsalam Abubakar afọ. Kemgbe Nnwereonwe rue ugbua, ndị Ọdịda Anyanwu bụ ebe ndị Yooroba si pụta achịala Naijira afọ iri na otu na abalị iri asatọ na atọ (11 years, 83 days. Nke a bụ afọ atọ nke Olusegun Obasanjo dịka onyeagha, abalị iri asatọ na atọ nke Ernest Shonekan nakwa afọ asatọ nke Ọbasanjo dịka onye agbada. Mpaghara Ndida-Ndida achịala afọ ise(5 years). Nke a bụ site n'ọchịchị nke Goodluck Jonathan, onye Bayelsa steeti bụ onye chịtọpụrụ otu afọ na ụma nke Musa Yar'Adua bụ onye nwụrụ n'ọkwa onyeisiala ma chịkwa afọ anọ ọzọ. Ọwụwa Anyanwu achịala  ọnwa isi  na abalị iri na anọ. Nke a bụ site n'aka Majọ Generalụ Aguiyi Ironsi , onye bụ onyeisiala malite ka e mechara mweghara ọchịchị n'ike n'abalị iri na ise nke ọnwa Jenụwarị afọ ,1966. Ọ chịrị rue abalị Julai 29, oge e gburu ya, bee ya isi na Lagelu dị n'Oyo steeti. Ọ chịrị naanị ọnwa isii na-abalị iri na anọ. Ihe nke a pụtara na a naghị agụnye ọnịnọ nke Nnamdi Azikiwe dịka Onyeisiala n'ihi na usoro ọchịchị a na-achị oge ahụ bụ 'parliamentary system' nke onye nwere ikike onyeisiala bụ Tafawa Balewa. Ọ bụghị  naanị  Ọwụwa Anyanwu maọbụ ndị Igbo  bụ agbụrụ nọ Na Naijiria n'ihi na e nwere ike karịrị agbụrụ 350. Mana ndị kachasị nọ ọnụọgụgụ bụ Awụsa, Yoroba na Igbo. Ndí nú na-eru n'okwu kówara Agbụrụ ndị Awụsa/Fulanị nọ Ugwu Naijiria anọla n'ọkwa, ndị Yoroba anọọla na ya bụ ọkwa, ebe ndị Ọwụwa Anyanwụ bụk Igbo anọbeghị ya karịa ọnwa isii. Dịka ọnụ na-ekwuru otu Ohaneze Ndigbo bụ Alex Ogbonna ya sị kọwaara BBC, ""n'afọ 1999, ndị ndọrọndọrọ Ọchịchị nọrọ n'afọ 1994  were kwekọrịta na a ga na-eke ọkwa Onyeisial n'etiti  Ugwu na Ndịdị."" ""Ọ gaa n'Ugwu, Ọ gbadata na Ndịda ndị Yoroba were"" ""Ọ gaa n'Ugwu, gbadata na Ndịda, Ndị Naija Delta were"" ""Ọ gaala n'Ugwu,  ọzọ ọ ga-agbadata, ọ bụ ndị Ọwụwa Anyanwụ kwesịrị iwe ya."" Ọ bụghị naanị otu Óhaneze Ndigbo bụ ndị kpọrọla oku a. Otu South-East For President2023 ebidolari afọ ole na ole gara aga tiwe mgbu a. Ndị ụfodụ abụghị ndị Igbo dịka otu  otu Yoroba a kpọrọ Afenifere nke onye ndu ha bụ Ayo Adebanyo akpọkwala oku ka inye ndị Ọwụwa Anyanwụ ohere iji weta ịdị notu. N'aka nke ọzọ , ndị ndu ụka atụnyela ọnụ n'okwu a. Na nsonso a otu Ụkọchukwu a na-anụ aha ya mabúrú nnukwu ụkọchukwu nwe ụlọụka ""Champions Royal Assembly' dị n'Abụja,bụ Joshua Iginla kpọro oku ka nye ndị Ọwụwa Anyanwụ ohere Ọkwa Onyeisiala n'afọ 2023. Na nkọwa ya, mpaghara ndị ọzọ dị na Naijria kwesịrị inye Owụwa Anyanwụ ohere ichi Naijiria ma ọ bụghị otu ahụ, nye ha  ohere ị gawara onwe ha. ""Ị gaghị na-ekwu 'one Naijiria' mana o ruo n'ịzọ ọkwa Onyeisiala, ịsị na onye Igbo agaghị azọ ya."" Ka ọ dị ugbua, o nwebeghị onye ma ebe osisi ọji ahụ oke na-efe ga-ada dịka Pati abụọ kachasị na Naijirai bụ APC na PDP enwebeghị ihe kwuru hoha, mpaghara ha ga-etinye ọkwa onyeisial ha. Dịka Igbo si kwuo, Ka a na-aga n'ubi ma ji na-aka."	https://www.bbc.com/igbo/afirika-61323046
religion	Ụka Anglịkan Aguata: Anyị agaghị agba nwaanyị dị ime akwụkwọ	Akụkọ ndị kachasị mkpa mere taa: Akụkọ ndị dị mkpa n'ụtụtụ a: Ụlọụka CMS na diocese Aguata dị na Anambra steeti eburula bata 18 Ha kwuru na ha agaghị anabata nwaanyị dị ime ịgba akwụkwọ maọbụ ndị bikọrọ ọnụ tupu ha alụwa. Naịjirịa Iwe ji ndị Owere na-achọghị ka e wepu osote gọvanọ ha bụ Eze Madumere. Ndị Owere wuchiri ụzọ na ngaghari iwe iji gosipụta na obo adịghị ha mma gbasara ya bụ ihe chọrọ ime na steeti ahụ. Cheta na a chọrọ iwepụ Madumere nke ọtụtụ ndị mmadụ na Naịjirịa kwurula na ọ bụghị ihe ziri ezi. Ebe ọzọ na Naịjirịa Ị makwa aha a kpọrọ ụgbọelu ọhụrụ gọọmenti etiti na-amalite? Gọọmenti etiti kpọrọ ya 'Nigeria Air' ma kwuo na ọ bụ njịkọ aka gọọmentị na ụlọọrụ ndị anọghị na gọomentị ka ugboelu a siri pụta. Akụkọ mba ofesi Ọgụegwu mba Briten bụ Cliff Richard emeriela BBC n'ikpe gbasara mwakpo ya bidoro n'afọ 2014. Ụlọikpe kpebiri ka BBC kwuo Cliff ego ruru nde naịra iri itoolu maka mmejọ e mejọrọ ya site n'akụkọ BBC dere na 2014 oge ndị uweojii na mba UK na-enyocha ya gbasara ebubo na ọ metọrọ nwa nwoke. N'egwuregwu, Roma ekwetela iresi otu Liverpool onye oche bọọlụ ha bụ Allison n'ọnụ ego ruru nde paụnds iri isii na isii. A na-atụ anya na Liverpool na Allison ga-enwe mkparịta maka ego ole a ga-akwụ ya nakwa ihe ndị ọzọ. Cheta na a wara ya isi nke gbata gbata maka ọbara na-agba ya n'ụbụrụ n'ụbọchị Satọde. Gere akụkọ mere na mgbede a n'otu nkeji: Ihe nkiri nke taa:	https://www.bbc.com/igbo/afirika-44878668
health	Coronavirus Tips: 'Disinfectant' anaghị agwọ coronavirus	Dịka onyeisiala mba Amerịka bụ Donald Trump na-agwa ndị ntaakụkọ okwu n'ụbọchị Tọzde, o kwuru na ọ ga-amasị ya ma e mee nnyocha ịmata ma e nwere etu a ga-esinwu jiri disinfectant na-agwọ ọrịa coronavirus. Mana nke a mere ka ọtụtụ malite ikwu na Trump kwuru na 'disinfectant' nwere ike ịgwọ ya bụ ọrịa. Nke a bụkwa asị o. Aṅụkwala ihe ị na-amaghị isi na ọdụ ya. Ndị mere akụkọ a bụ Vining Ogu na Chimezie Ucheagbo	https://www.bbc.com/igbo/afirika-52420027
business	POS charge: 'Onye anwakwala anwa kwụọ N50 maka POS' - CBN	"Ụlọakụ ukwu Naịjriịa agbarụọla ihu kwuo ka ndị mmadụ ghara ịkwụ ya bụ ego ndị na-ere ahịa ụfọdụ na-ama maka iji POS kwụọ ụgwọ. Otu n'ime ndị isi na Central Bank nke Naịjịrịa bụ Musa Jimoh kwuru na ndị mmadụ ghọtahiere ya bụ atụmatụ. Jimoh sị na iwu gọọmenti kwuru ka ndị na-ere ahịa kwụwa ụgwọ nke ha kpọrọ ""stamp duty' na Bekee. Mana o nweghị mgbe ya bụ iwu kwuru ka ndị na-azụ ahịa kwụọ ya bụ ụgwọ, kama na ọ bụ ndị na-ere ere ga-akwụ ya. Ọ sịkwa na ha kwere ndị na-ere ahịa nkwa na ha ga-agba mbọ ihu na ndị ụlọakụ dị iche iche napụtara ndị na-ere ahịa naịrịa iri ise bụ ego stampụ. Jimoh kwusiri ike na ""ego stamp"" abụghị ndị na-azụ ahịa kwesiri ịkwụ ya"". Ọgbakwara ama na Central bank agaghị akwụsịnwu ya bụ ego ""stamp"" maka na ọbụghị n'aka ha ka ọ dị. Ihe mere e ji nwụchie onyeomeiwu - Uweojii Ndị uweojii Legọs akọwala ihe mere ha nwuchie Shina Peller bụ onye omeiwu nwe ụlọ nkwari a kpọrọ 'Quilox club' dị na Legọs. Ọnụ na-ekwuru ndị uweojii bụ Bala Elkana sị na ọ bụ maka Shina Peller na ndị agboro wakporo ụlọ ndị uweojii dị na Maroko. Ha sị na ọ bụ maka kpachikpachi okporoụzọ mere site etu ndị bịara ịṅụ mmanya na Quilox ji dochie ụgbọala n'okporoụzọ Ozumba Mbadi. Ndị uweojii gara buru ụgbọala atọ ndị a sị kwụchiri ụzọ nke mere Shina Peller ji kpọrọ ndị agboro gawa n'ụlọ ndị uweojii. Ụlọikpe ukwu dị na Legọs ajụla ịnabata arịrịo Orji Uzor Kalu rịọrọ ka a tọhapụ ya site n'ụlọmkpọrọ. Ọkaikpe Mohammed Liman sị ka Orji Uzor bụ aka chịburu Abia steeti nọrọ n'ụlọmkpọrọ ruo mgbe ụlọikpe mkpegharị ga-atụle akwụkwọ ọ gbara. Ọkaikpe a jụrụ ihe mere Kalu ji gbapụ ọsọ tinye akwụkwọ a mgbe ụlọikpe mkpegharị achabibeghi ikpe nke mbụ ọ gbara. Cheta na Kalu site n'aka ndị ọkaiwu ya gbara akwụkwọ sị ka ụlọikpe tọhapụ maka na ahụ adịghị ya. E boro Kalu ebubo iri  ego dị ijeri naịra asaa na ụma mgbe ọ na-achị dịka gọvanọ Abia steei bụ nke ikpe mara ya. Mmanya akụoyibo egbuola ihe ruru mmadụ asatọ Ihe ruru mmadụ asatọ anwụọla ka ha ṅụchara mmanya e ji mmiri akịoyibo nke a na-akpọ Lambanog mee, na mba Filipines. Ihe ruru mmadụ narị atọ ọzọ nọ n'ụlọọwgwụ ugbua anata ọgwụgwọ dị ka ha na-ekwuputa maka afọ mgbu na anya ajụ. 'Inwe kabal adịghị njọ' Garba Shehu bụ ọnụ na-ekwuchitere Onyeisiala Muhammadu Buhari, ekwuola na o nweghi ihe o mere ma e nwee 'Kabal' na-enyere Buhari aka n'ọchịchị. Shehu kwuru na gọọmentị niile dị n'ụwa nwere ụdịrị ndị ahụ, n'ihi na onyeisiala ọbụla ga-enwerịrị ndị na-adụ ya ọdụ nakwa ndị ọ tụkwasịrị obi. Gịnị ka a ga-eme ndị 'yahoo-yahoo'? Otu ngalaba na-arụ ọrụ na-efu ekwuola na ọ ga-aka mma inyere ndị anwụchiri maka igwu wayo nke a na-akpọ 'yahoo yahoo' na Bekee aka, kama ịtụ ha nga. Ngalaba 'VELMA Foundation' ahụ kwuru sị na ntaramahụhụ ahụ anaghị enyere ha aka, kama na ọ ga-aka mma ịhụ na onye ahụ chegharịrị n'ọrụ ọjọọ ahụ ma baara ọha uru. Onye ka Arteta ga-eji mepee akwụkwọ n'Arsenal? Kepu kepu si Arsenal apụta na-akọwa na Mikel Arteta ka malitere ịchịkọta Arsenal, amarala ndị ọhụrụ ọ chọrọ ịzụbata. Akụkọ na-ekwu na Arteta agbadola anya ebe Dries Mertens nke Napoli na Kevin Volland nke Bayer Levekusen nọ. Naịjirịa anaghị akwado mmegide okpukperechi - Lai Mohammed Gọọmentị etiti akatọọla aha ọjọọ mba Amerịka kpọrọ Naịjirịa nke ha sị so na mba ndị na-esonye maọbụ na-akwado mmegide mmadụ inwe okpukperechi masịrị ya. Lai Mohammed bụ mịnịsta na-ahụ maka mgbasa ozi, kwuru sị na aha ọjọọ a si n'aka ndị ndọrọndọrọ ọchịchị chọrọ iji okpukperechi akatọ ọchịchị Onyeisiala Muhammadu Buhari. Iwu ọhụrụ ndị 'Central Bank of Nigeria' tinyere Ụlọakụ gị ga na-anazị gị naịra iri atọ na ise karịa iri isii na ise a na-ana ma i si n'igwe ATM na-abụghị nke ụlọakụ gị dọrọ ego. Nke a bụ makana ụlọakụ ukwu nke Naịjirịa bụ CBN enyela ha iwu ka ha butuo ya ma wetukwaa aka n'ụfọdụ ụgwọ ndị ọzọ. Ọgụ chara n'ụlọmkpọrọ Ihe ruru ndị nga iri na isii anwụọla ka ọgụ chara n'etiti otu abụọ n'ime ụlọmkpọrọ El Porvenir dị na Tegucigalpa dị na mba Họnduras, na-erughi ụbọchị abụọ ọgụ dapụtara na mkpọrọ ọzọ. Ndị na-arụ na mkpọrọ ndị a sị na e ji ma egbe ma mma lụọ ọgụ a takwara isi mmadụ iri na asatọ n'ụbọchị Fraịde. Oge egwuregwu ndị Manchester City Ndị Manchester City na-ajụ ndị Premier League ajụjụ maka ntinye oge ha ga-eji agba asọmpi, dịka ha ga-agba asọmpi abụọ n'ime awa iri anọ na isii. Man City ga-ebu ụzọ zute Wolves n'ụbọchị iri abụọ na asaa nke ọnwa a, ma zutekwa Sheffield United n'ụbọchị iri abụọ na itoolu. Gere akụkọ BBC Igbo n'otu nkeji Ihe nkiri a ga-amasị gị:"	https://www.bbc.com/igbo/afirika-50890117
sports	Argetina vs Columbia: Ndị nso nso kpụ Lionel Messi n'ọnụ maka asọmpị a	"Ndị madụ ejirila ọchị na njakịrị merụọ Lionel Messi ahu dịka ndị otu bọọlụ Columbia jiri ha mee ihe egwuregwu ka ha ji ọkpụ goolu abụọ asataghị otu were merie ndị otu bọọlụ Argentina. Colombia yiri Argentina egwu dika Roger Martinez  na Duuvan Zapata nke columbia jiri goolu otu otu were sị ha ""ka emesia"". Ndị madu banyere twitter ikwa Lionel Messi emu. @Wenko_De_Welco kwuru na ọdịda esighị Messi n'aka. @llsteve20 kwuru na onye ụta dịrị bụ Ousmane Dembele. @TheYBuhari na-ajụ onye a ga-ebo ọdịda Argentina n'isi? @ahmerdrufai kwuru na Messi emereghị n'egwuregwu bọọlụ iri ọgbarala n'ime bọọlụ iri na atọ n'izu a Ha mere nke a n'ihi na ha turu anya na dịka onye soro na otu bọọlụ Barcelona ndị buru Iko La Liga ma kwa dịka onye kacha nye Goolu na ya bu Messi kwesiri ime ka ndị otu ya merie."	https://www.bbc.com/igbo/afirika-48652546
religion	2019 Prophecies for Nigeria: Ihe ndị ụkọchụkwụ kwuru maka etu afọ 2019 ga-esi adị	"Ụkọchukwu na ewu ewu bụ Reverened Father Ejike Mbaka ekwuola na ọchịchị Buhari na-agbalị n'ihe gbasara ịrụ ụzọ nakwa inye ndị ọrụ ugbo ego mgbazinye eji arụ ọrụ. O kwuru nkea mgbe ọ na-aka ụka iji nabata afọ ọhụrụ 2019 n'Adoration, Umuchigbo Iji Nike Enugwu. Father kwuru na ya amaghị onye ga emeri na ntuli aka na-ahịa na 2019 ma kwuo na ya echeghị n'Atiku bụ onye nzọpụta Nijiria. Onyere Buhari ndụmọdụ na ọbụrụ na ọ ga eye ntị chụpụsịa ndị ajọ mmadụ gbara ya gburu gburu na emebiri ya ihe, na gọmenti ya ga adị mma. Ụfọdụ ụmụ Naijiria akatọọla ndị ụkọchụkwụ burula amụma maka ihe ga-eme n'afọ 2019. Dịka afọ 2019 malitere ụbọchị Tuzde, ọtụtụ ndị ụkọchukwu a maara aha ha ezipụtala ozi afọ ọhụrụ ha, iji nye ndị mmadụ ntụzi aka gbasara afọ a. Mana ụfọdụ Ndị Naijiria kwuru na ha na-akụsasị ụmụ mmadụ anya n'ihi n'amụma Okeke buru dị iche na nke Okafor buru. Ụfọdụ kwuru n'okpu Mbaka kpọrọ ka akwado Buhari bụ mere mere n'ihu gwọmpụtụ n'azụ. N'okwu Chukwu ya na mmemme iji banye afọ ọhụrụ, onyeisi na-elekọta Adoration Ministry Enugu Nigeria, bụ Fada Ejike Mbaka, buru amụma na afọ ọhụrụ a ga-ewetara ọtụtụ ụmụnwaanyị ihu ọchị. O kwuru na ọtụtụ ụmụnwaanyị aga ga-ekuru ejima abụọ na atọ na afọ a. O kwukwara na afọ a ga-abụ oge mgbanwe tọrọ atọ nye ndụ ndị Naijiria. Ihe ọzọ gbara elu dịka o siri kwuo bụ na ọtụtụ ndị ogbenye na ndị opekatampe ka aga-eburu ike n'ikikere ọchịchị ụlọọrụ nakwa n'ọchịchị obodo tinye n'aka. Ihe Oyedepo kwuru: N'okwu afọ ọhụrụ ya, onyeisi ụlọụka Living Faith Church, nke e jikwa Winners Chapel mara, bụ David Oyedepo, kwuru na afọ a, anyị ga-abụ ọkaibe n'ime ihe niile anyị n'eme. Enoch Adeboye Onye a bụ onyeisi ụlọuka Redeemed Christian Church of God, kpara ndị ụlọụka ya ọchị mgbe o kwuru na ọma na ọtụtụ ndị mmadụ n'eche ya ka okwu o okwu gbasara ntụliaka aga eme n'ala anyi na-afọ a. Ọ gaziri n'ihu gwazie ndị ala anyi ka ha gaa n'ime akwụkwọ nsọ (Abụ akwa 3:22-23) iji mara ihe chineke n'ekwu maka obodo anyị. Okey Ifionu Ụkọchukwu na-elekọta Emmanuel Anglican Church, Railway Compound dị na Lagos, kwupụtara na-ewepụtala afọ a dịka mgbe ndị otu Kraisti ga-agbasa oziọma Kraistị na mbaụwa niile iji were rita mkpụrụobi. Ọ gbadoro ụkwụ mkpebi a n'Akwụkwọ Ilu 11:30. Paul Chikwem Ụkọchukwu  na-elekọta ụlọụka Christian Penticostal Mission dị na Festac, Legos kwuru na afọ 2019 bụ afọ Chukwu ga-akwụ ụmụ ya ụgwọ ọrụ nke ukwuu. Nkpebi a gbadoro ụkwụ na akwụkwọ Genesis (15:1). Chikwem buru amụma na ụmụ Chukwu ga-enweta ụgwọ ọrụ pụrụiche site n'ịhụọma nke Chukwu na-enye(Abụọma 44:3). ""Aka nchekwa na nweta nke Chukwu ga-enye ụmụ Chukwu ezumike n'afọ 2019""(Exodus 33:14). Paul Adefarasin Onye ụkọchukwu a bụ onyeisi ụlọụka a kpọrọ ""House on the Rock"" kwuru na afọ 2019 ga-abụ afọ aha ụmụ Chineke ga-ada ụda na mba ụwa niile ma nwetakwa ọtụtụ ohere ime ihe ịrịbama n'afọ a. Ahụrụ m Igbo dika onyeisiala n'afọ 2023 mana ha ga-agba mbọ na ha enweghị nkwekọrịta na gọmenti ugbua."	https://www.bbc.com/igbo/afirika-46728982
politics	Abaribe: 'Aga m akwado Biafra ma e mee Referendum'	"Onyeisi pati  nke nta n'ụlọomeiwu bụ Sịnetọ Enyinnaya Abaribe ekwuola na a sị ya binye aka maka nwereonwe Biafra, na ọ ga-akwado Biafra. Abaribe onye kwuru nke a mgbe ọ na-aza ajụjụọnụ ụlọọrụ Irokopost TV gbara ya nsonso a sị na a na-adọghachị ndị Igbo azụ. Abaribe kwuru na onweghị ihe na-enye ọṅụ maka ụbọchị ncheta onyekwuoucheya nke afọ 2020 maka na ụfọdụ jizi ya bụ atụmaatụ eme ihe sọrọ ha. Abaribe kwuru na ya na ndịisi Ohaneze, ndị gọvanọ mere ọgbakọ gbasara okwu a. O kwuru na e kwesiri iji otu olu wee gbo ya bụ nsogbu dịka ndị Yoruba si mee site n'iwepụta atụmatụ nchekwa a kpọrọ Amotekun ga-echekwa ala ha. O kwuru na ha nụrụ n'oge ""Lockdown"" na ndị bi ugwu a kpọrọ Almajiri na-enubata n'ala Igbo. ""E nwere otu abụọ si n'Ugwu abata ala Igbo nke gunyere ndị na-enweghị ihe ha nwere ma na-achọ ịbata gbaa mbọ , ndị na-abịabu ịbịa rụọ ọrụ ugbọ, mana nke na-enye nsogbu bụ ndị na-abata ịbia gbaa ọgbatumtum, che nche makana ha si obodo ọzọ bata Naịjirịa. Ha anaghị asụ asụsụ Naịjirịa ma ncha. ""Ndị gọvanọ kwesiri inye ndị uweojii iwu ka ha kwụsị ndị a na-anbata mana etu esi hiwe ndị uweojii ugbua bụ ụdị ga-abụ na ị gaghị agwali ha ihe ha ga-eme maọbụrụ na ha anataghị ikike n'aka onyeisi ha nọ n'Abuja."" Ọ bụrụ na ndị gọvanọ ejighị aka ha wepụta ma nata ikike gbasara nchekwa ala Igbo n'aka gọọmenị etiti, e nwereike ịmachị nke ọbụla ehibere dịka e mere otu Indigenous People of Biafra (Ipob). Ihe mere eji ahụta ihe ọbụla ndị Igbo mere ka ọpụrụiche N'okwu Abaribe, ""Agha Biafra ebibeghị n'obi ụfọdụ nke mere na ihe ọma ọbụla a na-emere ha dịka saraka."" Ihe na-ewe ndị Igbo agbụrụ ọhụrụ a bụ na ọ na-agbagwoju ha anya ka e si nwee agbụrụ dị iche iche ma na-enyekarị otu n'ime ha oke karịa ndị ọzọ. Ihe onye Igbo chọrọ bụ ka e me Chike ka e mere Chinwe, ka onye ọbụla sizie n'ọnatarachi ha wee bawanyezie ụba. O kwuru na ọ ga-amasị ya ịchị Naịjirịa, mana ""anọ m na People's Democratic Party. Ekwesiri m ịkwado onye Igbo ọbụla si na Pati ahụ ga-achịkọta ndị Igbo ga-atụkwasi ya obi itụnyere ya inweta akwụkwọ ikike ịzọ ọkwa ahụ"" Ọ sị na o kwenyere na ndị Igbo chọrọ Biafra, ndị nke chọrọ ""Restructuring"" nakwa ndị chọrọ ka onye Igbo chịa Naịjịrịa n'afọ 2023. Abaribe kwuru na akwụkwọ iwu Naịjirịa nke a haziri n'afọ 1999 enyeghị ikike maka inweta ""ntụzịaka nwereonwe"" nke mere na ndị mmadụ na-ekwu ka a tufuo akwụkwọ iwu ahụ, mee ọzọ. ""A ga-enweriri ihe na-enweghịzi ka a ga-esi mee ya , ga-eme ka Naịjirịa kweta ka onye ọbụla gawara onwe ya."" Abaribe kwuru na dịka ụmụ Igbo na-achọ nwereonwe, ọ ga-adị mma ka ha were ọnatarachi ha wee wulite ala Igbo ọfụma. O kwuru na o cheghị na steeti kwesiri ị na-agbaga Abuja kere ego, kama ha ewere ọnatarachi ha mepụta ego ha chọrọ iji wulite ala ha. ""A sị mụ binyeaka maka nwereonwe ndị Igbo, aga m ebinye aka makana a na-adọchị anyị azụ."" Abaribe gosiri nwute na ndị Igbo enwetechaghị ọnọdụ na-eme ka azụmaahịa ha gaa siriri werere n'ala Igbo nke mere na ha na-etinyekarị ego n'iro karịa n'ala Igbo. Kedụ mgbe ikpeazụ ịnụrụ olu Nnamdi Kanu? Abaribe kwuru na ya na Nnamdi Kanu kpara nkata ikpeazu ụbọchị fotere chi tupu awakpo bee nna ya n'Afaraukwu, n'isi obodo Abia steeti. O kwuru na ọ nabatara Kanu na bee ya, ma gwa ya maka ihe bụ ụjọ ha nakwa ya jiri nwayọọ na-achọ ihe ọ na-achọ. ""Nke a mere na etu e si wakpoo bee Kanu gbagwojuru m anya, makana anyị ahụghị ihe gosiri na udi ihe ahụ ga-emeli. ""Ọ bụ ya kpatara na mgbe ndị DSS nwuchiri m ma na-ajụ m ebe Nnamdi Kanu nọ, m gwara ha na ọ bụ ha ka m ga na-ajụ maka ebe nwa amadi ahụ nọ."""	https://www.bbc.com/igbo/afirika-53042307
entertainment	Ernest Asuzu: Ihe ise ị maghị maka nwa amadi a lara mmụọ	"Onye ejije Nollywood a ma dịka Ernest Asuzu anwụọla. Emeka Rollas bụ onyeisi ngalaba jikọrọ ndị na-eme ejije na Nollywood, gwara BBC Igbo na ọ kubiri daa ma ghara ibilite ọzọ. O kwuru na e buru ya gawa ụlọọgwụ mana ọ nwụrụ tupu a garuo ụlọọgwụ. Rollas kwuru na ọ nọ na-arịabu ọrịa, mana ọ gbakere tupu ọdachi a emee. O kọwaghị ya bụ ọrịa. Ernest Asuzu bụ onye na-eme ejije Nollywood, otiegwu, onye na-emepụta ihe nkiri nakwa onye a na-ekiri n'onyonyo kwa mgbe kwa mgbe. A ma ya dịka onye na-akpakarị agwa dịka ogbu mmadụ n'ejije. O bidoro wuwe mgbe o mechara ejije Nollywood akpọrọ ""Another Campus Queen"" n'afọ 90s. Ọrụ ya ka dịcha ọhụrụ bụ egwu o tiputere ọhụrụ n'afọ 2020 akpọrọ ""The Truth."" Asuzu bụ nwafọ Imo steeti mana o toro na Legos dị na Naịjirịa."	https://www.bbc.com/igbo/afirika-55794729
business	Akwa ọcha Fabrics: Etu m si mụta ma bụrụ akaochie n’ịkpa akwa a e ji mara ndị Aniọma	Nwada Igbudu Mary na-akpa akwa ọcha e ji maara ndị Agbo, Asaba na Aniocha akọwaala etu o si bụrụ akaochie n’ịkpa akwa a. Na mkparịtaụka pụrụiche ya na BBC Igbo nwere, Igbudu sị na ọ mụtara ịkpa akwa ọcha site n’aka nne nne na nne mụrụ ya mgbe ọ ka bụ nwata. Ọ sị na akụrụngwa e ji akpa akwa a bụ ogologo osisi e ji osisi ndị obere gabie n’etiti ya. Ọ sị na ụmụ ya atọ na-akpakwa ya bụ akwa ọcha. Igbudu sị na ọ na-ewe ya ụbọchị anọ ịkpapụta otu akwa ọcha ebe ịkpapụta ya n’uju ga-ewe izuụka atọ. Nwada Igbudu sị na akwa ọcha bụ akwa e ji mara ndị Aniocha dị na Delta Steeti. “Mgbe gboo o nwere eriri a na-ji akpa ya, a na-esi ya eriri ahụ na mkpụrụosisi owu bụ (cotton) na Bekee.” “E mepee ime mkpụrụosisi ahụ, a gbasa ya ka ọ kpọọ nkụ. Ọ kpọọ, e werezie ya kpawa akwa ọcha.” Ọ sị na mgbe gboo ahụ na ọ bụ ndị Ubulu na-eji owu ahụ akpa akwa ma buru ya gaa ree n’Ogwashi Ukwu na ebe ndị ọzọ. Igbudu sị na ịkpa akwa a mechara bụrụ aka ọrụ ma gbasaa ebe ndị ọzọ. Kedụ uru akwa ọcha bara? Nwada Igbudu sị na akwa ọcha bara uru ebe ọ dị ukwuu nye ha ọkachasị ụmụnwaanyị Ọ sị na a na-eji ya emume dị iche iche dịka ịgba nkwụ nwaanyị, akwamozu, na ọ bụ ihe e ji ama ndị Anioma. Kirie ihe o kwuru n’uju;	https://www.bbc.com/igbo/articles/c2q5xe7l7kzo
politics	Onyeisiala Sri Lanka eriela mbọmbọ ọsọ maka ndụ ya	Gotabaya Rajapaksa bụ Onyeisiala mba Sri Lanka esila na mba ahụ gbaa ọsọ, maka ndụ ya. Ndị agha mba ahụ kwuru na Rajapaksa na nwunye ya nakwa ndị nchekwa abụọ ji ụgbọelu ndị agha fepu gaa mba Maldives n'ụbọchị Tuzde. Otu onye achọghị ka a kpọpụta aha ya kwuru na ọ ga-esi Maldives pụọ gaa mba ọzọ. Rajapaksa na ezobu ezo kamgbe ndị na-eme ngagharịiwe wakporo ụlọ ya n'ụbọchị Satọdee gara aga. Puku kwuru puku ndị mba Sri Lanka awakpoola ebe obibi onyeisiala mba ahụ bụ Gotabaya Rajapaksa n'ụbọchị itolu nke ọnwa Julaị. Ndị ngagharịiwe a si n’akụkụ mba ahụ dị ịche ịche gbakọtara na mpaghara Colombo bụ ebe onye onyeisiala Rajapaksa bi ma jiri obi iwe na-ekwu na ha chọrọ ka ọ rituo n’ọkwa oche ya n’ihi ebubo na ọchịchị ya ikpalitere ha oke ihe isi ike. Ndị a na-eme ngagharịiwe na Sri Lanka ekwuola ugbua na ha ga-aga n'ihu na-ebube nọrọ n’ebe obibi onyeisiala mba ha ruo mgbe ndị isi ha abụọ bụ onyeisiala mba ha na Praịm minista minista ga-agba arụkwaghịm. Onyeisala Gotabaya Rajapaksa ekwuola na ya ga-apụ n’ọchịchị n’ụbọchị 13 Julaị, dịka nkwupụta nke onye na-ekwuchitere nzuko ndị omeiwu ha si kwuo n’ụbọchị Satọọde. Ndị ọrụ nchekwa mba ahụ gbara ama na onyeisiala Rajapaksa gbapụrụ ọsọ ụkwụ eru ala dịka ndị wakporo be ya. Ha kwukwara na e duuru ya gaa be zoro ezo nchekwa dị. Ndị ngagharịiwe a wakpokwara ebe obibi Praịm minista mba ahụ bụ Ranil Wickremesinghe. Ha gbakwara ụlọ Praịm minista Wickremesinghe dị n'akụkụ ebe ndị bara ọgaranya bi na Colombo, ọkụ. Wickremesinghe anatala mkpesa ndị a ma kwuo na ọ ga-aritu n’ọkwa oche ya ngwa ngwa. Ihe onyonyo ndị gbara na soshal midia gosiri ka ndị ngagharịiwe ahụ wakporo ụlọ Wickremesinghe nọ n’elu akwa ya nakwa oche ya ma na-ese foto. Mba Sri Lanka so na mba ndị nọ n’ọnọdụ ahụ maka ndatu akụnụba ha dịka ha enweghịzịke ibubata ihe ndị dị mkpa maka ịbị ndụ dịka nri, mmanụ ụgbọala, ọgwụ na ihe ndị ọzọ. Otu onye ntaakụkọ AFP news kwuru na ndị a si n’akụkọ mba dị ịcheịche wụpụta ma jibidio ọtụtụ ụgbọ oloko bu ha bata Colombo. E kwuru na ndị nọ na-agụ egwu kwupụtara “Kwara lawa kwara lawa” dịka ha meriri ọtụtụ ndị uweojii nwara ịkwụsị ha n’ụzọ be onyeisiala mba ahụ. Ndị uweojii gbaliri egbe elu ugboro ugboro ma gbakwa gaasị mmiri anya mana nke a akwụsịghị atụmatụ ha. Otu ihe onyonyo gbara na Facebook gosiri ka narị kwuru narị ndị ngagharịiwe ahụ nọ n’ime ụlọ nakwa ogige ndị ọchịchị ha.  Ihe onyonyo nke BBC gosikwara ka ndị nọ n’ime olulu mmeri ‘Swimming Pool’ e gwuru n’ime ogige a nke ndị bi ebe ahụ ji emegharị ahụ ma na-emesapụ ahụ. Ụfọdụ n’ime ndị a wụbakwara ime ụlọọrụ onyeisiala mba ha kpọm kwem dịka kemgbe ọnwa ole m ole ha na-eme ngagharịiwe n’ezi ụlọọrụ ya. Ka ọ dị ugbua, mmadịụ 33 nke gụnyere ndị ọrụ nchekwa, emeruola ahụ ma na-anata ọgwụgwụ n’ụlọọgwụ National Hospital of Sri Lanka dị na  Colombo dịka otu ọnụ na-ekwuru ụlọọgwụ si gwaa ụlọọrụ ntaakụkọ BBC Sinhala. Dịka ikuku ngagharịiwe a malitere iku na ngwụcha izu a, gọọmentị mba nwara mmachịe ngagharị ndị mmadụ n’abalỊ Fraịdee mana ndị mba a erubeghirị ya bụ iwu isi nke mere ya ji kagbuo ya bụ atụmatụ. Ndị kpara nkata mere ejiri jụụ irubere ya bụ iwu isi bụ ndị ngagharịiwe, otu ndị na-alụ ọgụ ikike dịrị onye nakwa patị ndị na-anọghị n’ọchịchị.	https://www.bbc.com/igbo/articles/c4n2y1zvyezo
entertainment	Igbo Actors: Ha achọrọ Biafra ka ọ bụ ha achọghị Biafra?	Okwu Biafra bụ okwu na-emetụ otutu ụmụafọ Igbo n'obi. Dịka otu dị iche iche dị ụgba na-ama ọkwa maka enweta Biafra. Ndị dịka Anne Njemanze, Klint the Drunk, Noble Igwe na otutu ndị ọzo gwara BBC uche ha maka ịnweta Biafra. Lee ihe niile ha nwere ikwu maka okwu a.	https://www.bbc.com/igbo/afirika-51163537
