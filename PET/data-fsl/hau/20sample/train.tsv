politics	Gwamnonin Najeriyar da suka je Kotun Koli da kafar dama a 2020	"Hukunce-hukuncen da kotun koli ta yanke a kan zabukan gwamnonin jihohi a Najeriya sun bar wasu 'yan takara da magoya bayansu cikin tagumi yayin wasu ke farin ciki. Masu korafi a kan sakamakon zabukan da hukumar zaben Najeriya INEC ta bayyana sun shigar da kara a gaban kotunan sauraren kararrakin zabe, tare da daukaka kokensu zuwa kotun daukaka kara har zuwa kotun koli domin neman adalci. Hukuncin kotun koli shi ne na karshe kuma daga shi babu wata dama ta daukaka kara sai dai hakuri. A baya-bayan nan alkalan kotun kolin Najeriya karkashin mai shari'a Mary Odili sun sauke David Lyon na jam'iyyar APC a matsayin wanda ya lashe zaben gwamnan jihar Bayelsa. Ana ganin wannan matakin na nufin Diri Duoye da jam'iyyarsa sun tsinci dami a kala ne a ranar 13 ga watan Fabrarirun 2020 a jajibirin rantsar da Mista Lyon a matsayin gwamnan jihar. Amma saboda rashin cikakken sakamako, babu wanda ya tabbatar da abin da zai faru a Bayelsa, ganin cewa kotun ba ta fayyace dukkan batutuwan da suka shafi shari'ar ba. A baya kotun daukaka kara ta tabbatar da Lyon a matsayin zababben gwamnan jihar kamar yadda hukumar zabe ta bayyana cewa shi ne ya yi nasara a zaben ranar 16 ga watan Nuwamban 2019. Da yake karanta hukuncin kotun kolin mai shari'a Ejembi Eko ya ce kotun ta soke zaben Lyon ne saboda mataimakinsa Biobarakuma Degi-Eremienyo ya bayar da takardun karya ga INEC domin samun tsayawa takara. Alkalan sun soke kuri'un da Lyon da Degi-Eremienyo na jam'iyyar APC sannan suka ayyana jam'iyyyar da ta fi samun kuri'un da ake bukata a zaben a matsayin wadanda suka yi nasara. Kotun kolin ta kuma umurci INEC ta soke shaidar cin zaben da ta ba wa David Lyon da mataikinsa. Sai dai kawo yanzu hukumar zabe a Najeriya na dakon cikakken hukuncin da kotun kolin ta gabatar domin sanin mataki na gaba - wanda shi ne ta mika wa dan takarar jam'iyyar PDP shaidar lashe zaben - ko kuma tasake gudanar da wani zaben nan ba da jimawa ba. A watan Nuwambar 2019 ne INEC ta ayyana Lyon na jam'iyyar APC a matsayin wanda ya lashe zaben gwamnan jihar, bayan ya samu kuri'u 352,552. INEC ta kuma bayyana Douye Diri na jam'iyyar PDP a matsayin wanda ya zo na biyu da yawan kuri'a 143,172. Hope Uzodinma  - Imo Murna ta koma ciki a wurin jam'iyyar PDP da tsohon gwamnan jihar Emeka Ihedioha, bayan kotun koli ta soke zabensa da aka yi a ranar 9 ga watan Maris din shekarar 2019. A hukuncin da ta yanke a ranar 14 ga watan Janairun 2020, Kotun Kolin ta ba da umurnin a rantsar da Hope Uzodinma na jam'iyyar APC washegari, a matsayin zababben gwamnan Imo. Hukuncin kotun kan zaben na Imo ya daure wa 'yan kasar da dama kai, musamman 'yan siyasa da ke ganin akwai bukatar Kotun Kolin ta sake zanari a kan hukuncin. Masu kokwanto a kan hukuncin na ganin Kotun Kolin ta yi kuskure wajen bayyana yawan kuri'un da ta bayyana a matsayin adadin da mayan 'yan takarar suka samu a zaben. Daga cikinsu akwai masu cewa yawan kuri'un da kotun ta bayyana ya wuce wanda INEC ta bayyana a matsayin wadanda aka jefa a zaben. Jam'iyyar ta yi zanga-zangar kin amincewa da hukuncin wanda ta ce yana cike da kurakurai, tare neman kotun ta gyara hukuncin da ta yanke kan zaben na gwamnan jihar Imo. PDP na ganin hukuncin barazana ce ga dimokradiyyar kasar, kuma yana iya sa jama'a su yanke kauna ga tsarin shari'ar kasar. ""Kuri'un da aka tantance kafin zaben ba su kai yawan wadanda kotun ta ce an kada ba, wannan kadai ya isa jefa shakku a zukatan jama'a,"" a cewar Sakataren jam'iyyar na kasa, Sanata Umar Tsauri. Amma wani masanin shari'a, Barrister Bulama Bukarti, ya ce ""Idan kotun koli ta yanke hukunci to ya zauna kenan, dalili kuwa shi ne dole ne ya kasance shari'a tana da iyaka, idan ba haka ba kenan za a yi ta shari'a ne shekara da shekaru babu iyaka, don haka hukuncin ya zauna''. Abdullahi Ganduje - Kano Shi ma gwamnan Kano Abdullahi Umar Ganduje ya tsallake siradi bayan Kotun Koli ta yi watsai da karar jam'iyyar PDP da dan takarar gwamnanta a jihar Abba Kabiru Yusuf a zaman kotun na ranar 20 ga watan Janairun 2020. Abba da jam'iyyar Kano sun daukaka kara zuwa kotun koli ne bayan Ganduje da jam'iyyarsa ta APC sun yi nasara a kotun sauraren karar zabe a Kano da kotun daukaka kara da ke zamanta a Kaduna. Alkalan kotun sun tabbatar da nasarar Ganduje a zaben kamar yadda INEC ta bayyana kuma hukuncin sauran kotunan suka tabbatar. A ranar 12 ga watan Afrilun 2019 ne PDP da Abba suka shigar da kara a kotun sauraron kararrakin zaben jihar tana kalubalantar sakamakon zaben da INEC ta sanar cewa Ganduje ya yi nasara. Jam'iyyar adawar na ikirarin dan takararta ne ke da mafi yawan kuri'un da aka jefa a zaben ranar 9 ga watan Maris, da aka kammla a ranar 23 ga watan Maris na 2019. Bayan sanar da sakamakon zagayen farko na zaben wanda Abba ke kan gaba, an gudanar da karashen zaben a ranar 23 ga watan na Maris inda INEC ta sanar da Ganduje a matsayin wanda ya yi nasara. Aminu Tambuwal - Sokoto Gwamnan jihar Sokoto Aminu Waziri Tambauwal na daga cikin wadanda suka yi nasara a Kotun Koli wadda ta tabbatar da nasararsa a zaben gwamnan jihar na 2019. Tun da farko Tambuwal ya samu nasara a kotu sauraren karakin zaben gwamnan jihar Sokoto, da kuma kotun daukaka kara a Kaduna. Kotunan biyu sun yi watsi da karar da dan takarar jam'iyyar APC Ahmed Aliyu ya shigar na kalubalantar nasarar Tambuwal na jam'iyyar PDP a zaben. A zamanta na ranar Litinin 20 ga watan Janairu 2020, Kotun Koli ta yi watsi da karar da jam'iyyar APC da dan takar gwamnanta a jihar Sokoto Ahmed Aliyu suka shigar a gabanta, suna kalubalantar nasarar Tambuwal zaben gwamnan jihar. INEC ta sanar da Tambuwal a matsayin wanda ya nasara a zaben gwamnan jihar Sokoton bayan ya samu kuri'a 512,002. Hukumar ta ce Tambuwal ya  doke babban abokin hamayyarsa, Ahmed Aliyu na jam'iyyar APC wanda ya zo biyu da yawan kuri'u 511,660. Simon Lalong - Filato Nasarar gwamna Simon Lalong na jihar Filato ta tabbata a Kotun Koli bayan alkalan da suka saurari karar sun yi watsi da zargin magudin da babban abokin hamayyarsa Jeremiah Useni na jam'iyyar PDP suka yi. Kotun ta tabbatar da zaben da Simon Bako Lalong na jam'iyyar APC a matsayin halastaccen gwamnan jihar, saboda masu karar sun kasa gabatar da hujjojin da za su gamsar da kotun a kan zargin. Bala Muhammad - Bauchi A kan zaben Bauchi kuma, Kotun Koli tabbatar da dan takarar jam'iyyar PDP Bala Muhammad ta yi a matsayin gwamnan jihar. Hakan ya faru ne a ranar 20 ga watan Janairun 2020 bayan alkalan kotun sun yi ittifaki wajen watsi da karar da tsohon gwamnan jihar Muhammad Abdullahi Abubakar ya shigar yana kalubalantar nasarar Bala Muhammad a zaben. Muhammad Abubakar ya daukaka kara zuwa Kotun Kolin ne a zargin da ya yi na cewa an tafka magudi a zaben da INEC ta bayyana Bala Muhammad a matsayin wanda ya samu nasara. Kafin nan, a karshen shekarar 2019 ne gwamnan jihar Kaduna, Nasir El-Rufai ya samu nasara a Kotun Koli a kan Isah Muhammad Ashiru da jam'iyyar PDP da ke kalubalantar nasarar El-Rufai a zaben gwamnan jihar na ranar 9 ga watan Maris na 2019. A zaman kotun na ranar 18 ga watan Disamban 2019, alkalai bakwai na kotun da Mai shari'a Mary Odili ta jagoranta suka tabbatar da zaben El-Rufai a matsayin gwamnan jihar ta Kaduna. AA Sule - Nassarawa A ranar ne kuma Mai Shari'a Mary Peter-Odili ta yi watsi da daukaka karar da David Ombugadu na jam'iyyar PDP ya yi na kalubalantar zaben Gwamna Abdullahi A. Sule na jihar Nassarawa. Alkalan sun ce mai daukaka karar da jam'iyyarsa ta PDP ba su da kwararan hujjoji. Kotun ta kuma tabbatar da nasarar gwamnan jihar katsina Aminu Bello Masari da Babajide Sanwo-Olu na jihar Legas bayan ta yi watsi da kararrakin da aka shigar na kalubalantar zabensu. Kotun ta kuma tabbatar da nasarar Seyi Makinde a zaben gwamnan jihar Oyo, bayan ta yi  watsi da hukuncin kotun daukaka karar da ta soke hukuncin da kotun sauraren karar zaben gwamnan jihar. Ta yi watsi da karar ne, wadda jam'iyyar APC da dan takararta Adebayo Adelabu suka shigar. Kotun daukaka karar ta ce kotun sauraren kararrakin zaben ta yi kuskure wajen yin watsi da korafin jam'iyyar APC, amma ta ki tsige Makinde a matsayin gwamnan Oyo. Amma Kotun Koli ta soke hukuncin. Alkalan Kotun Kolin sun kuma yanke hukuncin da ke tabbatar da Babajide Sanwolu a matsalyin zababben gwamnan jihar Legas. Kotun ta yi watsi da kararrakin da aka shigar masu kalubalantar nasarar Sanwolu a zaben gwamnan jihar."	https://www.bbc.com/hausa/51493292
health	Ranar Kurame Ta Duniya: Amfanin dattin kunne ga mutane	"Masana kiwon lafiya sun ce matsalar kurmantaka na daga cikin matsalolin da suke kama dan adam tun daga yarinta wasu kuma tana kama su a cikin lokacin kuruciya ko kuma girma. Majalisar Dinkin Duniya ta ware irin wannan ranar ta 3 ga watan Maris domin tuna wa da masu irin wannan matsala domin tattaunawa kan matsalolinsu da yadda za a iya taimaka musu. Kamar yadda masana suka fada wasu kan iya warkewa daga wannan matsala wasu kuma ba su warkewa har karshen rayuwarsu. Cutar ana kamuwa da ita ne ta hanyoyi biyu, wasu na samunta ta hanyar gado tun suna ciki, idan ya kasance a danginsu a kwai mai wannan matsala za su iya gada, wasu kuma sai sun girma sanadiyyar wasu matsaloli na rayuwa sai su kamu. Majalisar Dinkin Duniya ta ce kashi 5 cikin 100 na adadin mutanen duniya wato kimanin mutum miliyan 466 ne ke fama da matsalar kunne a halin yanzu. Cikin wannan adadin, miliyan 34 yara ne, sauran kuma manya ne. Kashi 60 cikin 100 na abubuwan da suke janyo matsalar ji ana iya maganinsu, kamar yadda masana suka bayyana. BBC ta tattauna da Dakta Magaji Awwal, wani ƙwararren likitan kunne da ke babban Asibitin kula da matsalolin kunne da  hanci da kuma maƙogwaro wato ENT a Kaduna. Likitan ya bayyana wasu abubuwa da dan adam ke yi da suke cutar da lafiyar jin shi ko kuma kunnansa a bisa rashin sani. Ya ce wannan matsala ta rashin ji na karuwa ne a cikin al'umma, saboda a kiyasin da Majalisar Dinkin Duniya ta yi ta ce nan da 2050 masu wannan matsalar za su kai miliyan 900. Dakta Magaji ya ce ""dattin kunne yana da gudun mawar da yake bayarwa a rayuwar dan adam domin kuwa yana da rawa da yake taka wa kamar haka. ""Na farko yana da danƙo ta yadda yake hana ƙura shiga cikin kunnen mutum inda tantanin ji yake, ko ta shiga yana rike ta ya hana ta karasa wa. ""Na biyu yana da wasu suna darai da suke kashe kwayoyin cutar da suke zillewa su shiga kunnen shi yasa a wani lokacin ake ganinsa baki wani lokacin ruwan ƙasa. ""Akwai wari-warin da yake ko in ce kamshi wanda yake hana kwari shiga kunne kuma ko sun shiga suna shakar kamshin suke mutuwa . ""Yana da matukar santsi ta yadda ba ya barin ruwa ya zauna a kunne, a lokuta da yawa in mun je wanka muna bari wura ya shiga kunnenmu, wannan dattin ba ya kyale shi ya karasa can ciki yana kare shi ya kuma koro shi bakin kunne, in ji Dakta Magaji. Shi wannan dattin kamar mai ne da yake bai wa kunne damar zama cikin danshi, cire shi da tsinke ko wani abu zai iya cutar da kunnen baki daya"	https://www.bbc.com/hausa/labarai-56263150
entertainment	... Daga bakin mai ita tare da Hadiza Gabon	Latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 14, shirin ya tattauna da Hadiza Aliyu Gabon, wata tauraruwar fina-finan Hausa. A cikin hirar, ta bayyana abubuwa da yawa da suka shafi rayuwarta da za su saku dariya da al'ajabi, ciki har da inda take hango kanta nan da shekara biyar. ...Daga Bakin mai ita tare da Saima Mohammed ...Daga bakin mai ita tare da Dan Azumi Baba ...Daga bakin mai ita tare da Adamar Kamaye; Shirmen da na yi ina amarya	https://www.bbc.com/hausa/labarai-51481510
health	Coronavirus a Najeriya: Ana duba yiwuwar sake kafa dokar kulle a wasu yankunan kasar	"Mahukunta a Najeriya sun yi gargadin cewa kasar ta fara shiga mataki na uku na annobar korona a kwanakin baya baya nan, har ma an sami kimanin mutum goma da suka kamu da sabon nau'in annobar mai suna delta. Sai dai sun ce ana ci gaba da bin dukkan matakan da suka kamata don ganin an dakile yaduwarta. Wani jami'i a Kwamitin Shugaban Najeriya da ke yaki da annobar korona, Dakta Muktar Muhammed, ya shaida wa BBC Hausa cewa yanzu haka mahukunta na duba yiwuwar sake kafa dokar kulle a wasu yankuna da cutar ta fi yaɗuwa. Ya kara da cewa sai dai a wanan karon ba za ta kasance ta bai-ɗaya ba, a maimakon hakan za a yi duba da inda aka fi samun yaɗuwar cutar ne a jihohi da ma tarayya baki ɗaya. A cewarsa, ""A gaskiya a kwanakin baya mun ga cewa annobar ta ja baya, domin ba a samun masu kamuwa da cutar sosai, amma yanzu yawan ya karu, saboda mutane sun daina daukar matakan kariya, don haka ba abin mamaki ba ne idan yawan ya karu ayanzu."" Ya ce zuwa yanzu an gano mutanen da suka kamu da cutar nau'in Delta akalla goma sha wani abu, ""don haka lallai  akwai wannan nau'u a Najeriya kuma yana dada karuwa, muna ma zargin cewa za a iya danganta karuwar masu kamuwa da cutar da shi wannan nau'i a yanzu haka. Ba wani sabon abu ba ne idan kwayar cutar bairos ta hayayyafa da sauya tsarin halittarta a yayin da take yaduwa, kuma tuni masana kimiyya suka yi gargadin cewa wasu nau'ukan masu ban tsoro za su iya bijirowa. Ko da yake har yanzu ba a kai ga sanin yadda yake yaduwa ba, amma bincike ya nuna cewa nau'in na delta yana da karin hatsari da ke tattare da yadda yake yaduwa cikin sauri. A watan Mayu Hukumar Lafiya Ta Duniya ta ayyana nau'in na delta a matsayin ""nau'in da ya kamata ya sanya damuwa"". Ana ayyana nau'in bairos a matsayin wanda ya kamata a damu da shi sosai ne idan akwai karin shaidu da ke nuna cewa nau'in ya fi saurin yaduwa, yana kuma haifar da cutuka masu zafi sannan yana rage karfin tasirin riga-kafi da magunguna. Ana bukatar gudanar da karin bincike kan nau'in na delta, amma akwai alamu da ke nuna cewa nau'in na delta yana iya haddasa cutuka masu zafin gaske. Wani bincike da aka wallafa a mujallar kimiyya ta The Lancet ranar 14 ga watan Yuni ya yi nazari kan tasirin nau'in delta a Scotland, inda ya mamaye. Masu bincike sun gano cewa kasadar kwantar da mutumin da ya kamu da nau'in delta na cutar korona ta ninka idan aka kwatanta da wanda ya kamu da nau'in alpha. Kazalika masu bincike a Birtaniya sun gano cutar korona nau'in delta take da alamomi daban da na nau'in da aka fi sani. Bayanai sun nuna cewa masu fama da nau'in delta suna nuna alamomin da suka hada da ciwon kai, bushewar makogwaro, majina da kuma zazzabi — irin wanda mutumin da ya kamu da mura yake fama da shi."	https://www.bbc.com/hausa/labarai-58044540
business	Yadda 'yan Najeriya suka kashe bilyoyin naira wajen neman ilimi a Turai cikin watanni uku	Yayin da dalibai musamman 'ya'yan masu karamin karfi a Najeriya ke ci gaba da zaman gida sakamakon yajin aikin malaman jami'a, wani bincike da babban bankin ƙasar ya gudanar, ya bayyana yadda a cikin watannin uku, 'yan kasar suka kashe fiye da dala miliyan 220 wajen neman ilimi a kasashen waje. Binciken babban bankin ya gano cewa a tsakanin watan Disamba 2021 zuwa watan Fabrairun 2022 ne a kashe wadannan biliyoyin naira wurin fita waje karatu. Sai dai hakan bai zo ma yan kasar da dama da mamaki ba, la'akari da yadda karatun jami'o'i a Najeriyar ke tafiyar hawainiya. Daga bara zuwa bana daliban jami'o'i a Najeriya sun shafe kusan shekara daya suna zaman kashe wando a gida, a dalilin yajin aikin malaman jami'o'i. A bana yara sun kasance a gida ne tun cikin watan Fabrairu, kuma yanzu haka Kungiyar ASUU ta tsawaita yajin aikin da tunanin karkato da hankalin gwamnati. Kungiyar ASUU na ikirarin cewa gwamnati ta ki cika alkawuran da ta dauka a yarjejeniyar da suka kulla a baya, kuma akan haka suke ganin rufe makarantun ne kawai mafita gare su. Fita kasashen waje karatu ga dalibai a Najeriya ba wani sabon abu bane, amma irin yadda aka fara kashe biliyoyi naira cikin dan karamin lokaci manuniya ce kan yadda dalibai da iyaye da ke da karfi ke yanke kauna da inganci da makomar ilimi a kasar. Wani dalibi daga jihar Zamfara da ya je Ghana don neman ilimin ya fada wa BBC cewa shika-shikai daga cikin dalilan da suka sa ya bar Najeriya zuwa waje karatu akwai rashin kayan karatu na zamani, da kuma yajin aikin jami'o'i, wanda a cewarsa zai sa dalibi ya dauki lokaci mai tsawo kafin ya kammala digirinsa. Sai dai kuma ba kowa ne ke da zarafin fitar ba, lura da yadda ake kashe makudan kudade, ga kuma faduwar darajar naira akan dalar Amurka da a mafi yawan lokuta da dalar ne ake biyan kudin makaranta. Dakta Aliyu Tilde shi ne kwamishinan ilimi a jihar Bauchi da ke Arewacin kasar, kuma a ganinsa abun kunya ne a ce gwamnatin Najeriya ta kasa warware wannan matsala ta yajin aikin malamai, wadda ita ke kara sa dalibai da iyayensu su yanke kauna daga karatu a Najeriya, su fara tunanin ketarawa kasashen waje neman ilimi. ''Wannan ina fadin abinda ke cikin zuciyar ko wane uba ne irina wanda ke da ya'ya a jami'o'in Najeriya.'' ''Yanzu suna nan zaune a gida, toh idan ina da hali me ye zai hana in tura dana waje?'' In ji Dakta Tilde. A na kukan targade kuma sai ga karaya, don kuwa bayan da malaman jami'o'in suka tsawaita yajin aikin da suka shafe tsawon lokaci suna yi da wata uku, suma takwarorinsu na fasaha da kimiyya wato 'Polytechnics' sun shiga yajin aikin na tsawon mako biyu, wani abu da ya kara dagula al'amura. Sai dai akwai masu ganin cewa masu fada aji a kasar na ko oho ne da tafiyar hawainiyar karatun ya'yan talakawa ne saboda suna cikin masu kashe makudan kudade don kai ya'yansu kasashen waje neman ilimi. Kuma idan har masu ruwa da tsakin suka zuba ido hankalin matasan ya tashi daga kan neman ilimi, za a shiga wani yanayi a Najeriyar da ba zai yi wa kowa dadi ba.	https://www.bbc.com/hausa/labarai-61560603
sports	Abin da ya kamata ku sani kan wasan Barca da Valladolid	Ranar Lahadi Barcelona za ta karbi bakuncin Real Valladolid a wasan mako na uku a gasar La Liga da za su kara a Nou Camp. Ranar 13 ga watan Agusta Barcelona ta fara wasan La Ligar na bana da Vallecano, inda ta tashi karawar 0-0. Ranar 21 ga watan Agusta kungiyar Nou Camp ta ziyarci Real Sociedad a wasan mako na biyu, inda ta ci 4-1. Barcelona za ta fafata da sabuwar kungiyar da ta hau gasar La Liga a kakar nan, wadda ta sha kashi a gida da ci 3-0 a hannun Villareal ranar wasanta na farko. Ranar 19 ga watan Agusta, Valladolid ta je gidan Sevilla ta tashi 1-1 a wasan mako na biyu a babbar gasar tamaula ta Sifaniya. Labari daga kungiyar Barcelona Ba wani dan wasa da ya ji sabon rauni, ba wanda yake da hukuncin dakatarwa, saboda haka Xavi yana da 'yan wasa a kasa da zai zaba ya darje. Shin ko kun san? Barcelona ba ta yi rashin nasara ba a wasa 15 da ta kara da Valladolid, inda ta ci 14 daga ciki da canjaras daya. Tun daga kakar 2008/09 ta zura kwallo 40 a ragar Valladolid, ita ce kungiyar da ta zazzagawa da yawa tun daga lokacin. Barcelona na bukatar cin kwallo a wasan nan, bayan da ta kasa zurawa a raga a wasa biyu baya a gida - rabon da ta yi uku ba tare da cin kwallo ba a gida tun 1980. To sai dai Valladolid ta buga karawa 11 a waje a bayan nan ba tare da yin nasara ba, watakila ta kara shan kashi a hannun Barcelona. Wasan karshe da suka kara a tsakaninsu Kakar 2020/2021 La Liga ranar Litinin 5 ga watan Afirilun 2021 Barcelona 1 - 0 Valladolid La Liga Talata 22 ga watan Disambar 2020 Valladolid 0 - 3 Barcelona Idan har Gavi ya buga wasan zai zama dan kwallon da aka haifa a 2003 da zai yi wa Barcelona karawa ta 50. Kociyan Valladolid, Pacheta ya fuskanci Barcelona sau12 a matakin dan kwallo, bai yi nasara ba - a matakin koci a Huesca bai yi nasara a haduwa dayan da ya yi da Barcelona ba. Alexia za ta gabatar da kyautar da ta lashe a Turai  Kafin a fara wasan kyaftin din kungiyar Barcelona ta mata, Alexia Putella za ta gabatar da kyautar da ta lashe a Istambul a gaban magoya baya a Nou Camp. Ita ce aka zaba gwarzuwar 'yan kwallon kafa a nahiyar Turai ta bana ta kuma zama ta biyu da ta karbi kyautar karo biyu a jere a tarihi, Sai dai 'yar wasan na jinya mai tsawo, bayan raunin da ta yi a watan Yuli.	https://www.bbc.com/hausa/articles/cyxn417xkplo
politics	Mun kadu da hukuncin Kotun Koli – PDP	"Jam'iyyar PDP a Najeriya ta ce hukuncin da kotun koli ta yanke na yin watsi da karar da Atiku Abubakar ya daukaka ya ba ta mamaki. A cikin wata sanarwa da jam'iyyar ta fitar jim kadan bayan kotu ta yanke hukunci, PDP ta ce al'ummar Najeriya ba su taba hasashen cewa haka shari'ar za ta kaya ba. A cewar sanarwar ""Ba mu kadai ba, dukkanin 'yan Najeriya har da magoya bayan APC sun ji mamakin hukuncin da kotu ta yanke"". A ranar Laraba ne Kotun Kolin Najeriya ta kori karar da jam'iyyar PDP da dan takarar shugabancin kasar jam'iyyar, Atiku Abubakar suka shigar gabanta suna kalubalantar nasarar da hukumar INEC ta bai wa shugaba Buhari a zaben 2019. Alkalan kotun dai sun yi watsi da karar ne bisa rashin dacewarta. Sai dai a nata bangaren, PDP ta ce ta bayar da hujjoji masu karfi wadanda ke nuna cewa Atiku Abubakar ne ya lashe zaben na watan Febrairun shekarar 2019. Jam'iyyar ta ce a yanzu za ta dakaci hujjojin da alkalan kotun kolin suka ce za su fitar game da dalilan da suka sanya aka yi watsi da karar."	https://www.bbc.com/hausa/50239105
entertainment	'Kokarin kwaikwayon Turawa ya sa ake yawan sukar 'yan Kannywood'	"Jama'a da dama na yawan sukar taurarin fina-finan Hausa wato Kannywood musamman a kafofin sada zumunta. Akwai wasu daga cikin 'yan masana'antar Kannywood din da ba a cika sukar su ba, wadansu kuma a duk lokacin da suka yi magana, wasu kan yi kokarin sukar su. BBC ta tattauna da Ibrahim Sheme, dan jarida ne kuma masani kan harkar fina-finan Hausa kan yadda yake kallon wannan lamari. Ya bayyana cewa akasari caccakar da ake yi wa 'yan Kannywood na da alaka da irin sakonnin da suke wallafawa a shafukansu na sada zumunta, amma kuma a wani lokacin, akwai nau'in wasu mutane da ko wane irin sako suka wallafa sai sun caccaki 'yan Kannywood din, in ji Ibrahim Sheme. Ya bayyana cewa ''akwai fadace-fadace da rigingimu da 'yan fim suka rinka shiga ciki wanda wannan ya ja musu bakin jini."" Sheme ya kuma ce a wani lokacin wasun su kan fadi wata magana wacce za ta jawo ce-ce-ku-ce wanda daga baya har ya ja a rinka zaginsu. Har ila yau ya bayyana cewa ""a shekarun baya ba a cika ganin 'yan fim cikin bainar jama'a ba, duk lokacin da aka gansu, jama'a kan kwadaitu domin musabaha da su, amma a halin yanzu saboda kafofin sada zumunta, sun kara matsowa kusa da mutane."" Ya ce ''bukukuwan Gala da ake yi a da, fitattun 'yan fim ba sa zuwa, amma a yanzu kusan dukansu suna zuwa.'' Hakazalika BBC ta samu tattaunawa da Aliyu Abdullahi Gora II, shi ma dan jarida ne kuma masani ne kan harkar fina-finan Hausa ya kuma bayyana cewa koyi da wasu daga cikin 'yan Kannywood suke yi da 'yan fim din kudanci na daga cikin abubuwan da ya sa ake sukarsu. ''Ya ce da karfi da yaji abin da 'yan fina-finan kudanci da Turawa suka yi sai su ce shi za su yi dole, babu yadda za a yi su zo arewacin Najeriya su yi irin haka sannan mutane su zuba musu ido.'' Ya kuma soki shugabancin Kannywood inda ya bayyana cewa shugabanninsu ''sun kaskantar da kawunansu'' ba su tsawata wa 'yan fim idan sun yi wani laifi. Aliyu Gora ya gasgata irin kalaman da Ibrahim Sheme ya yi inda shi ma ya ce ''irin yadda suke tona wa juna asiri a kafofin sada zumunta ya sa mutuncinsu ke zubewa.'' A nasa bangaren, Ibrahim Sheme ya kara da cewa wasu daga cikinsu na saka irin tufafin da bai dace ba su dauki hoto kuma su saka hotunan a kafafen sada zumunta. Wasu daga cikin abubuwan da suka jawo ce-ce-ku-ce a Kannywood Na baya-bayan nan shi ne hoton su Hadiza Gabon da Rahama Sadau da Fati Washa wanda suka sa a karshen makon da ya gabata, kuma sun dauke shi ne a birnin Landan. Hoton ya jawo ce-ce ku ce da suka sosai al'amarin da ya sa har jaruman suka gaza hakuri suka tanka, daga baya kuma aka ga Gabon ta zo ta yi da na sanin tankiyar har ma ta nemi gafarar Allah SWT. Fati Washa na daya daga cikin 'yan Kannywood din da ke shan suka idan suka saka hoto ko kuma suka yi wata magana duk da cewa a wani lokacin akwai wasu masu yabonsu. A lokacin da ta saka wannan hoton na sama wato ranar 1 ga watan Oktoba, wato ranar da Najeriya ta cika shekara 59, Fati ta sanya koriyar rigar 'yan kwallo da farin mayafi mai alamar tutar Najeriya kuma ta daga kanta sama tana dariya. Wannan hoton ya janyo ce-ce-ku-ce inda wasu suka rika sukar yanayin shigar suna ganin cewa surar jikinta ta bayyana. Wata mai amfani da shafin mai suna @alimikeh ta ce ""Gaskiya wannan rigar ba ta dace ba duk surar kirjinki ta bayyana."" Yayin da @b.simoli ya ce ""Adai tuna cewa akwai MUTUWA."" Wasu masu amfani da shafin na Instagram kuwa sun bar wa jarumar sakonni na kambamawa da yabo a karkashin hoton. A shekarun baya, tauraruwar fina-finan Hausa Rahama Sadau ta sha suka musamman a kafofin sada zumunta sakamakon rungumar mawakin nan, Classiq da ta yi. Wannan ya jawo suka matuka ga Rahama Sadau da Kannywood baki daya, inda akasarin jama'a ke nuna cewa abin da ta yi ya saba wa addininta da kuma al'adar Bahaushe. Wannan ne ya ja har hukumar da ke sa ido kan tace fina-finai ta dakatar da ita duk da cewa wasu sun yi korafi kan cewa wasu 'yan wasan sun yi abin da ya fi na Rahama, kuma ba a dauki mataki a kansu ba. Nafisa Abdullahi wadda aka fi sani da ''Nafisa Sai Wata Rana'' na daya daga cikin wadanda ke shan suka a duk lokacin da suka saka wani hoto da wasu ke ganin bai dace ba a shafukan sada zumunta. Misali a wannan hoton na sama da ta saka, daruruwan mutane ne suka yi magana a kai, amma da dama daga cikinsu suna sukarta dangane da kayan da ta saka. Akwai @elsurajo_  wanda ya mayar mata da martani a shafin Twitter dangane da wannan hoton inda ya ce ''Ki ji Tsoron Allah ki tafi zuwa aure wallahi wannan ba ta hish-sheki.'' Sai kuma @TI___khalil, shi ma a shafin Twitter ya mayar mata da martani kan wannan hoto inda ya ce ''Gaskiya Nafisa ina sonki.'' Rikicin da ya faru tsakanin Adam Zango da Ali Nuhu a baya na daya daga cikin abubuwan da suka jawo aka rinka sukar taurarin biyu musamman a shafukan sada zumunta. A lokuta da dama sai rikicin da ke tsakaninsu ya lafa sai kuma ya dawo, wanda hakan ya janyo aka rinka caccakar su. Sai dai zuwa yanzu, da alama jaruman biyu sun samu daidaito a tsakaninsu sakamakon an kwana biyu ba a ji suna rigima ba. Sannan abin da ya bambanta sukar da ake musu da ta matan shi ne, su ba a cika sukarsu kan yanayin suturarsu ba sai dai kan rabuwar kansu."	https://www.bbc.com/hausa/labarai-50292216
sports	Real Madrid ta lashe gasar La Liga karo na 35	Ƙungiyar ƙwallon ƙafa ta Real Madrid ta lashe babbar gasar La Liga ta Spaniya karo na 35 a tarihi. Real ta cimma wannan tarihi ne bayan doke Espanyol 4-0 a yammacin Asabar a filin wasa na Santiago Bernabéu. An sallama wa Real kofin ne duk da cewa saura wasa huɗu a kammala gasar. Daga cikin wasannin da suka rage wa Real har da na hamayar birnin Madrid tsakaninta da Atletico. Sauran su ne Levente da Cadiz da Real Betis. Hakan na nufin mai horarwa Carlo Ancelotti ya kafa tarihi a matsayin koci ɗaya tilo da ya lashe gasar league a manyan ƙasashen Turai biyar. Ya ci gasar Serie A a AC Milan, da Ligue 1 a PSG, da Premier League a Chelsea, da kuma Bundesliga a ƙungiyar Bayern Munich. Ƙwallaye biyu da matashin ɗan wasa Rodrygo ya ci, da ƙwallon Asensio, da kuma ta zaƙaƙuri Benzema su ne suka bai wa Real Madrid nasara. Da ma tun kafin wasan, Madrid na neman maki ɗaya ne kacal ta jinjina kofin. Yanzu kokawa ta rage tsakanin Seviila (ta biyu a teburi) da Barcelona (ta uku) da Atletico Madrid (ta huɗu) da Real Betis (ta biyar) da Real Sociedad (ta shida) da Villarreal (ta bakwai), waɗanda dukkansu ke da damar zuwa gasar Zakarun Turai ta Champions League a baɗi.	https://www.bbc.com/hausa/wasanni-61286935
entertainment	'Abin da ya sa aka canza Salma ta Kwana Casa'in'	"Latsa hoton da ke sama domin kallon bidiyon: Salisu T. Balarabe, daraktan shirin nan mai farin jini na Kwana Casa'in, ya bayyana dalilinsu na sauya tauraruwar da ke taka rawa a matsayin Salma. A wata hira da BBC Hausa, daraktan ya ce ita da kanta ce ta bayyana cewa ba za ta ci gaba da fitowa a shirin ba. A cewarsa: ""A tsarinmu na Kwana Casa'in duk lokacin da za a gabatar da wani zango, akan tuntubi jarumai kafin lokaci cewa an sa lokacin da za a dauki wannan zangon; wadansu sukan fadi cewa ba za su samu yi ba saboda yanayi na karatu ko kuma wani dalili da su suka bar wa kansu sani. Lokacin da muka tuntubi ita Salma a kan cewa za mu dauki shirin Kwana Casa'in Zango na shida ta fada mana cewa gaskiya ba za ta samu dama ba, mun so mu san dalili sai ta fada mana cewa yana da nasaba da iyayenta wanda ba lallai ne ta iya bayyanawa b.''"	https://www.bbc.com/hausa/media-59512464
politics	Wane ne zai maye gurbin Abba Kyari?	"Bayan rasuwar Shugaban Ma'aikatan Fadar Shugaban Najeriya Malam Abba Kyari, wasu masu sharhi kan harkokin siyasar kasar na ganin cewa yanzu hankali zai koma kan mutumin da zai gaje shi. Marigayin ya rasu ne a jihar Legas ranar Juma'a bayan ya yi jinyar 'yan makonni sakamakon cutar korona. Kyari yana daya daga cikin makusanta Shugaba Muhammadu Buhari kuma yana cikin manyan masu karfin fada-a-ji a fadar shugaban kasar. Hakan ya sa wasu ke ganin duk wanda ya maye gurbinsa, to akwai yiwuwar zai gaji kujerar ne tare da karfin ikon da marigayin ya rike a gwamnatin kasar. Wani masanin harkokin siyasar kasar Dr Abubakar Kari na Jami'ar Abuja, ya ce zuwa yanzu akwai mutane da ake ganin wata kila daga cikinsu ne wani zai maye gurbin Malam Abba Kyari. Dr Kari ya ce shi yana ganin ""Ambasada Babagana Kingibe da Shugaban Hukumar Kwastam Kanal Hameed Ali da kuma Ministan Ilimi Malam Adamu Adamu su ne ake kyautata zaton waninsu zai maye gurbin marigayin. "" Ya ce Ambasada Kingibe, kamar marigayin shi ma ya fito ne daga jihar Borno kuma ya taba rike manyan mukaman gwamnati da dama a kasar. Haka zalika ya ce mutum ne da ke da kusanci sosai da Shugaba Buhari a halin yanzu. Har ila yau ya ce ""Malam Adamu Adamu da Kanal Hameed Ali su ma makusantan Shugaba Buhari ne sosai kuma ba su da shamaki tsakaninsu da shi."" ""Don haka ba abin mamaki ba ne shugaban ya zabi guda daga cikin wadannan biyun,"" in ji masanin siyasar. Dokta Kari ya ce kujerar shugaban ma'aikatan shugaban kasa kujera ce mai muhimmanci sosai amma kuma da wuya a kwatantata da ta gwamna. ""Don haka sabanin yadda wasu mutane ke tunani, ni ba na jin Gwamna Nasir el-Rufai na jihar Kaduna yana cikin jerin wadanda za a iya zaba su maye gurbin marigayi Abba Kyari,"" in ji shi. Ko da yake akwai wasu na ganin za a mika wa tsohon Ministan Harkokin Cikin Gidan AbdurRahman Dambazau kujerar ne saboda a cewarsu ya dade yana da muradinta. Sai dai masanin siyasar ya ce ganin yadda Shubaba Buhari bai dawo da tsohon ministan mukaminsa ba a karo na biyu, ""to wata kila da wuya shi ma ya samu wannan kujera."" Babban jami'in walwala na kasa a jam'iyya mai mulkin kasar  wato APC, Alhaji Ibrahim Masari, ya ce kada a yi riga malaman masallaci kan wannan batu. ""Tun da wannan ba mukami ba ne na zabe, to kamata ya yi mu yi hakuri, mu jira shugaban kasa ya fita daga yanayin juyayin wannan rashi."" ""Sannan daga bisani ya bayyana wanda yake ganin shi ya fi dacewa ya maye gurbinsa,"" in ji shi. Shi ne shugaban hukumar kwastam na Najeriya. Ya kasance da Shugaba Buhari na tsawon lokaci tun suna soja. Ana kallonsa a matsayin wanda Buhari ya amince da shi wajen rikon amana. Wani abu da Hameed Ali yake da shi a cewar makusantarsa shi ne baya son ana cin hanci kuma yana da taka tsantsan a al'amuransa. Idan ya samu kujerar, watakila 'yan siyasa za su ci gaba da guna-guni saboda kasancewarsa yana aiki ba-sani ba sabo. Shi ne ministan ilimi tun daga farkon mulkin Shugaba buhari a shekara ta 2015. Ya yi aiki tare da Buhari tsawon lokaci kuma yana daga cikin wadanda ba a yi musu iso wajen shiga Fadar Aso Rock. Malam Adamu ya kasance marubuci na tsawon shekaru kuma yana tsokaci sosai kan al'amuran da suka shafi yau da kullum a Najeriya. Nada shi kamar wani na cikin gida ne ya kara samu kuma 'yan siyasa na waje za su iya cewa bata sauya zani ba. Gwamnan jihar Kaduna wanda kuma a yanzu haka shi ma yana jinyar cutar korona wacce ta kashe Malam Abba Kyari. Bayanai sun nuna cewa ya yi kamun kafa wajen neman wannan kujerar a bara, sai dai babu wata hujja da BBC ta samu da ta nuna hakan. Tun daga lokacin da Buhari ya kafa jam'iyyar CPC, El Rufai yake abokin tafiyar shugaban kasa kuma yana cikin wadanda ake kallo a masu fada a ji a wannan gwamnatin. Idan ya samu kujerar kamar yadda masu sharhi suke cewa, to tamkar wata dama ce gare shi ya tabbatar da aniyarsa ta zama shugaban kasa a shekarar 2023 idan Buhari ya kammala wa'adinsa. Sai dai wasu na ganin ya cika janyo ce-ce-ku-ce abin da watakila zai iya shafarsa. Tun bayan da Shugaba Buhari ya dawo mulki a karo na biyu, Kingibe ya soma dasawa da gwamnatin kasancewarsa na jiha daya da marigayi Malam Abba Kyari. Sai dai tsarin siyasarsa a baya za ta iya shafar burinsa a yanzu, saboda lokacin da tsohon shugaban Najeriya, Umaru Yaradua yake kan mulki ya cire Kingibe a matsayin sakataren gwamnatin tarraya bayan ya dawo daga jinya. Sannan yadda ta kaya bayan an sake zaben MKO Abiola a shekarar 1993, inda Kingibe wanda shi ne dan takarar mataimakin shugaban kasa, sai kawai ya koma cikin gwamnatin soji ta su Janar Sani Abacha aka ba shi mukamin minista, ya sa wasu ke dari-dari da shi musamman mutanen kudu maso yammacin Najeriya. Ana ganin yana da gogewar aikin gwamnati amma kuma wasu 'yan siyasa na kuka da salon tsarinsa."	https://www.bbc.com/hausa/rahotanni-52341626
politics	Bola Tinubu ya lashe zaɓen fitar da gwani na shugaban ƙasa na APC	Tsohon gwamnan jihar Legas Bola Ahmad Tinubu ya lashe zaɓen fitar da gwani na shugaban ƙasa na jam'iyyar APC. Ya lashe zaɓen ne da ƙuri'a 1,271, kuma dama tun da fari shi ne ƴar manuniya ta nuna ya fi yawan ƙuri'u. Bisa alƙaluma da aka sanar a bainar jama'a, ministan sufuri Rotimi Amaechi ya samu ƙuri'a 316, yayin da Yemi Osinbajo ya samu ƙuri'a 235. Shugaban majalisar dattijan ƙasar Sanata Ahmad Lawan ya samu ƙuri'a 152. Gwamnan jihar Kogi Yahaya Bello ya samu ƙuri'a 47, shi kuwa tsohon gwamnan jihar Imo Sanata Rochas Okorocha bai samu ƙuri'a ko ɗaya ba. Shi kuwa gwamnan jihar Cross River Ben Ayade ya samu ƙuri'a 37, yayin da gwamnan Ebonyi Dave Umahi ya samu ƙuri'a 38, shi kuwa tsohon gwamnan Zamfara Ahmad Sani Yariman Bakura ya samu ƙuri'a hudu. Tsohon gwamnan jihar Legas din dai ya mamaye muhawarar shafukan sa da zumuntar a Najeriya kusan mako guda tun kafin zaɓen. Zaben dai ya ɗauki hankali ƴan Najeriya sosai a ciki da wajen ƙasar, musamman bayan da ƴan takara kusan bakwai suka ce sun janyewa Tinubun.	https://www.bbc.com/hausa/labarai-61731972
health	Lafiya Zinariya: Yadda ake samun ingantaccen barci	Danna hoton da ke sama domin sauraren wannan shirin: Matsalar rashin samun bacci iri biyu ne da na gajeren lokaci da mai tsanani, amma akwai wasu hanyoyi da mutum zai bi don kauce musu, in ji likitoci. Wannan shi ne maudu'inmu a shirin Lafiya Zinariya na wannan makon.	https://www.bbc.com/hausa/shirye-shirye-na-musamman-61673964
religion	Me ranakun Tasu'a da Ashura ke nufi ga Musulmai?	"Tasu'a da Ashura'a ranaku ne da al'ummar Musulmai da Yahudawa a faɗin duniya ke girmamawa da ibada ta musamman kamar azumi. Ranakun na kamawa ne a 9 da kuma 10 ga watan Muharram na kowace shekarar Musulunci, kuma na bana za su kama ne a ranakun Laraba da Alhamis a Najeriya - waɗanda suka yi daidai da 18 da 19 ga watan Agustan 2021. Kazalika, wasu ƙabilu kamar Hausawa kan gudanar da wasu abubuwa na al'ada a ranar Ashura. Haka nan, Musulmai mabiya Shi'a kan shafe ranar Ashura ta hanyoyi na musamman, inda suke kallon ranar a matsayin ta baƙin ciki saboda kashe Hussaini jikan Annabi Muhammadu (SAW) da aka yi a ranar. Cikin wannan maƙala, mun duba muhimmanci da tarihi da abin da ake son Musulmai su yi a ranakun biyu. Tarihin Tasu'a da Ashura Kalmar Tasu'a na nufin tara ga wata yayin da Ashura ke nufin goma ga wata, a cewar Imam Murtadha Muhammad Gusau, babban limamin masallacin Nagazi-uvete da ke garin Okene na Jihar Kogi a tsakiyar Najeriya. Malamin ya ce ranakun sun samo asali ne tun lokacin da Annabi Muhammadu (SAW) ya yi hijira daga garin Makka zuwa Madina, inda ya tarar mabiya addinin Yahudanci na yin azumi a ranar 10 ga Muharram - Ashura. Da ya tambayi dalilin da ya sa suke azumin sai suka faɗa masa cewa saboda ita ce ranar da Allah ya kuɓutar da Annabi Musa (AS)  daga hannun azzalumai kuma ya halaka Fir'auna. ""Wannan dalilin ne ya sa Annabi ya ce to ai mu ne muka fi kusa da Annabi Musa, saboda haka mu ma za mu dinga yin azumi a wannan rana domin girmama shi,"" in ji malam Murtadha. Ya ci gaba da cewa: ""Bayan haka ne kuma wasu sahabban (abokan) manzon Allah suka faɗa masa cewa ka sha gargaɗinmu da mu guji koyi da Yahudawa amma ga shi yanzu za mu yi koyi da su wajen yin azumin Tasu'a. ""Sai Annabi ya ce to idan Allah ya kai mu shekara mai zuwa za mu yi azumi ranar 9 sannan mu yi a 10 ga watan Muharram don mu saɓa wa Yahudawan."" Sai dai malamin kafin shekarar ta zagayo Annabi ya rasu. Amma duk da haka Musulami sun ɗauki yin azumi a ranakun biyu a matsayin Sunna tun da Annabi ya yi umarni da su yi. Me ake son Musulmai su yi a ranakun? Amsar wannan tamnbaya ta danganta ne da ɗariƙar da kowane Musulmi yake bi. Imam Murtadha Gusau ya ce ibadar azumi ce kaɗai abin da ya tabbata a Shari'a wadda ake son Musulmai su yi a ranakun Tasu'a da Ashura. Sai dai malam Muhammad Mashhud da ke jihar Zamfara ya bayyana abubuwa 11 da ake son Musulmi ya aiwatar a ranakun duk da cewa wasu malamai sun ce hadisin bai inganta ba. Su ne: Ranar Cika-Ciki - ranar farin ciki Bisa al'ada, al'ummar Hausawa kan kira ranar Ashura da Ranar Cika-Ciki. Wasu ma kan kira watan na Muharram da watan cin jela. Daga jin sunan an san cewa yana nufin farin ciki da ciye-ciye da yalwata wa iyali. Iyalan Hausawa kan yi girke-girke na musamman a wannan rana sannan su aika wa maƙota domin sada zumunci - ko da yake dai al'adar ba a aiwatar da ita sosai yanzu a birane. Sai dai Imam Murtadha Gusau ya ce wannan al'ada ce wadda ba ta da tushe a Musulunci. Ga Musulmai mabiya Shi'a kuwa, Ashura rana ce ta baƙin ciki saboda tunawa da kashe Hussaini jikan Annabi a garin Karbala da ke Iraƙi a yanzu. 'Yan Shi'a kan saka baƙaƙen kaya mazansu da matansu, yara da manya, har ma su dinga duka tare da ji wa kansu ciwo duk don tunawa da kisan. Wasu kan shiga wuta su ƙona jikinsu. Kazalika, sukan yi maci ko tattaki a kan tituna. Abu ne sananne a shekarun baya, wasu 'yan Shi'a kan yi tattaki - tafiya da ƙafa - daga garin Kano zuwa Zariya da ke Jihar Kaduna ta arewacin Najeriya a ranar Ashura. Imam Murtadha Gusau ya ce akwai wasu mabiya ɗariƙa da ake kira Nawasib waɗanda su kuma farin ciki da wannan kisan da aka yi wa Hussaini jikan Annabi suke yi. ""Za ka ga a wannan rana su 'yan Nawasib murna suke, suna yanka dabbobi saboda su saɓa wa 'yan Shi'a. Su suna murna ne da abin da 'yan Shi'a ke baƙin ciki a kan sa,"" a cewarsa. ""Sai dai duk wanda ya yi murna ko baƙin ciki a wannan rana ya saɓa wa Shari'ar Musulunci saboda babu abin da ya inganta daga Annabi Muhammad SAW a kan hakan saɓanin azumi."""	https://www.bbc.com/hausa/labarai-58247881
religion	Bidiyon Ku San Malamanku tare da Sheikh Muhammad Abubakar Saminaka	Ku latsa hoton da ke sama don kallon bidiyon: A wannan makon, shirin Ku San Malamanku na BBC Hausa ya tattauna da Sheikh Muhammad Abubakar Saminaka dan Najeriya mazaunin Sudan.	https://www.bbc.com/hausa/media-57190039
sports	Liverpool da Man U na zawarcin Bellingham, Ziyech na son barin Chelsea	Liverpool ce kan gaba a rige-rigen da take yi da Manchester United wajen neman dan wasan Borussia Dortmund kuma dan wasan tsakiya na Ingila Jude Bellingham, mai shekara 19. (Telegraph) Sai dai  Liverpool na tunanin zawarcin dan wasan Wolves kuma dan wasan tsakiya na Portugal Matheus Nunes, mai shekara 24 domin maye gurbin Bellingham. (UOL, via Mirror) Dan wasan gefe na Chelsea Hakim Ziyech, mai shekara 29 na son barin Stamford bridge a wannan bazarar yayin da  tsohon kulob dinsa Ajax da AC Milan na son dan wasan kasar Morocco ya taka masu leda. ( Football London) Chelsea ta nemi a cefanar mata da dan wasan gaban AC Milan da Portugal Rafael Leoa, mai shekara 23 a cikin kasuwar bazara a cewar daraktan kulob din Paolo Maldini. (FourFourTwo) Ita kuwa Newcastle ta na zawarcin dan wasan Shakhtar Donetsk kuma dan wasan gefe na Ukraine Mykhaylo Mudryk mai shekara 21 wanda kuma aka alakanta shi da Arsenal da Brentford. (Foodball Insider) Shakhtar Donetsk ta tabbatar da kin amincewa da tayin Yuro miliyan 30 daga Everton kan lan Mudryk. (90min) Valencia da Villarreal da Celta Vigo da kuma Real Sociedad sun fara shirye-shiryen tuntubar dan wasan Blackburn Rovers da Chile Ben Brereton Diaz, haka kuma Everton da Leeds suma suna zawarcin dan wasan mai shekara 23. (Football Leader) Za a ba kocin Manchester United Rik Ten Hag fam miliyan 70 don kashewa a kasuwar musayar ‘yan wasa ta Janairu kuma adadin zai iya fin haka idan dan wasan gaban Portugal Cristiano Ronaldo, mai shekara 37 ya bar Traford. (Sun)	https://www.bbc.com/hausa/articles/c28rm2d0072o
politics	Martanin da matasan Najeriya suka mayar wa Tinubu kan kalamansa a kansu	"Matasa da dama a Najeriya sun bazama a shafukan sada zumunta inda suka dinga mayar wa jagoran jam'iyya mai mulki ta APC Bola Ahmad Tinubu martani, kan kalamansa da ya yi a kansu, cewa za su yi shugabancin ƙasa amma sai bayan ya yi. Tsohon gwamnan Legas kuma wanda ya ayyana aniyarsa ta tsaya wa takarar shugaban ƙasar Najeriya ya faɗi hakan ne a ziyarar da ya kai wa Alaafin na Oyo Lamidi Adeyemi, a ranar Lahadi. Tinubu ya buƙaci matasa su ba magabatansu dama. An ambato Tinubun na cewa: ""Kun toshe wa magabatanku dama tun kafin ku zama shugaban ƙasa, idan kun zama shugaban ƙasa fa, za ku kore mu ne a gari? Sai kun tsufa za ku zama shugaban ƙasa, kuma sai na riga zama shugaban ƙasa."" Matasa a Najeriya sun daɗe suna fafutikar ganin sun kai ga madafan iko, da samun muƙaman siyasa, kuma suna ƙorafin cewa dattijai sun hana su rawar gaban hantsi tuntuni. Waɗannan kalamai na Tinubu sun hargitsa matasa inda suka yi ta mayar da martani a kafefen sada zumunta a ranar Litinin. ""Idan kana goyon bayan Tinubu to aƙidarku iri ɗaya. Babu wanda zai faɗi haka idan yana son ci gaban ƙasarsa. Ba ma ya tunanin maganar kafin ya faɗe ta. Tinubu kan sa kaɗai ya sani, duk abin da ba zai amfane shi ba shirme ne,"" a cewar wani mai suna @CalebsLeke a Twitter. A shafin Twitter an yi ambaci sunan Tinubu kusan sau 20,000, yayin da a Facebook kuma yake cikin maudu'ai masu tashe inda aka yi amfani da sunansa sama da sau 135,000. A shafin BBC Hausa na Facebbok ma, cikin sa'a biyu da saka labarin a ranar Litinin, an nuna sha'awarsa sama da sau 6,000, an yi tsokaci sau kusan 2,000. Wani mai suna Muhammad Omar ya bayyana ra'ayinsa da cewa: ""A gaskiya dattawan nan ku tsaya ku yi tunani, ku je gida ku huta, ku bar matasa su gwada himmarsu da kuma hazaƙarsu tare da basirar da Allah ya ba su. Amma idan ka ce haka to yaushe ne za a ba mu dama? Wani ma idan ya zo haka zai ce."" Abubakar Umar Masha'Allahu-kana cewa ya yi: ""Mu dai muna roƙon tsofaffin nan da su janye gefe su ba matasa dama tun da sun kasa samar wa 'ƴan Najeriya wuta da ruwa sama da shekara 55."" Ma'abota shafin Twitter na BBC Hausa ma ba a bar su a baya ba, inda suka tofa albarkacin bakinsu sau 53 cikin awa biyu. BBC News Hausa@bbchausa·2hTsohon gwamnan Legas kuma jagoran jam'iyyar APC mai mulki a Najeriya Bola Ahmed Tinubu ya faɗawa matasan ƙasar cewa za su yi shugabancin ƙasa amma sai bayan magabatansu sun yi. Isa Mousa (@IsaMousah) ya ce ""waɗannan magabatan ba za su taɓa gamawa ba. 🙄😏"". Sai kuma Auwal Dabai Unguwa uku (@AuwalunDabai) da ya ce: ""Allah ne mai ikon komai da komai, Kuma Mai ba da mulki ga wanda ya so a lokacin da ya so."" A ranar 10 ga watan Janairu tsohon gwamnan Legas ɗin ya ce ya faɗa wa Shugaba Muhammadu Buhari aniyarsa ta tsayawa takarar shugabancin ƙasar a babban zaɓe na 2023. Ya bayyana hakan ne a fadar shugaban ƙasa bayan wata ganawa da Buhari a birnin Abuja. A cewar Tinubu: ""Na faɗa wa Shugaba Buhari aniyata, ban ji abin da ba shi na yi tsammanin ji daga gare shi ba. Ya ƙarfafa min gwiwa kamar yadda dimokuraɗiyya ta ba ni dama, amma har yanzu ban sanar da jama'ar Najeriya ba tukunna, ina ci gaba da tuntuɓa. ""Na shafe tsawon rayuwata ina fatan zama shugaban ƙasa, don haka me ya sa zan yi tsammanin jin abin da ya saɓa da wannan daga wajensa. Tsari muke bi da dimokuraɗiyya, don haka dole mu tafi a kan haka."" Da ma an daɗe ana raɗe-raɗin zai yi takarar amma ya ja bakinsa ya yi gum, kafin ya bayyana hakan a farkon shekarar 2022. Sai dai wasu 'yan takara daga ɓangaren kudu maso gabashin Najeriya, inda ƙabilar Igbo suka fi rinjaye, sun yi alwashin ƙalubalantarsa a zaɓen fitar da gwani na jam'iyyar. Sanata Orji Uzor Kalu da Gwamnan Jihar Ebonyi David Umahi da Sanata Rochas Okorocha na cikin waɗanda suka bayyana sha'awarsu ta neman shugabancin Najeriya a ƙarƙashin APC mai mulki yayin da Buhari zai kammala wa'adinsa na biyu a watan Mayun 2023."	https://www.bbc.com/hausa/labarai-60465720
business	Yadda cire tallafin man fetur zai shafi talakan Najeriya	"Masana tattalin aziki a Najeriya sun fara tsokaci kan yadda farashin kayayyakin amfanin yau da kullum za su tashi, idan har aka cire tallafin man fetur da gwamnatin kasar ta sanar za ta yi. A baya dai gwamnatin ta ce ba ta da niyyar cire tallafin man, amma daga bisani ta ce dole ta dauki matakin saboda fatan da ake da shi na kwalliya za ta biya kudin sabulu ya gagara samuwa. Shugaban kamfanin mai na ƙasa, NNPC, Mele Kyari ya ce gwamnatin na biyan naira biliyan 120 a kowanne wata a matsayin tallafin man fetur. Jaridar Daily Trust ta ruwaito cewa Kyari ya ce, a maimakon ƴan ƙasar su dinga sayen mai kan yadda farashin kuɗaɗen shigo da adana shi suke na naira 234 kan kowace lita guda, gwamnati na sayar da man a kan naira 162, don haka ita ke ɗaukar nauyin cikon kuɗin. Sai dai ya ƙara da cewa, NNPC ba zai iya ci gaba da asarar waɗannan kuɗaɗe ba, don hakan ƴan Najeriya nan ba da jimawa ba za su koma sayen man a kan yadda aka samo shi. Ya kuma shaida cewa dole ne a bar kasuwa ta ƙayyade yadda farashin mai zai kasance a ƙasar. Shin menene ma tallafin mai? Kamar yadda Dakta Muhammad Daneji, mai sharhi kan sha'anin tattalin arziki, kuma babban malami a Jami'ar Ahmadu Bello da ke Zaria ya shaida wa BBC, tallafin mai shi ne wani kaso da gwamnati take biyawa 'yan kasa, a duk lokacin suka je sayan man fetur da suke amfani da shi a motoci ko amfanin yau da kullum. ''Kasashen da suke da man fetur ne suke biya wa 'yan kasar tasu, amma a halin yanzu wasu kasashe da dama sun cire tallafin man fetur saboda dalilai na tattalin arziki da faduwar farashin man. ""Sai dai kasashen da suka cire tallafin mai musamman na Turai su na biya wa 'yan kasashensu manyan buƙatu yau da kullum, misali inganta fannin lafiya, da tsaro da ilimi, da ayyukan ababen more rayuwa da sauransu.'' Ta yaya cire tallafin mai zai shafi 'yan Najeriya? Dakta Daneji ya kara da cewa: ''Cire tallafin mai zai shafi duk wani dan Najeriya da wanda yake amfani da mai, ko dai a abin hawa, ko injin janareto na gida, ko masu amfani da shi a wuraren sana'a, da ma wanda baya amfani da dukkan abubwuan da na zayyana. ""Saboda a duk lokacin da wani aiki da kake so a yi maka ya taso, da ake bukatar amfani da abubuwan da su ma suke bukatar man fetur kudin aikin zai karu. Kasancewar ba mu da wadatacciyar wutar lantarki a Najeriya, a zamanin nan kuma kusan komai an dogara ne a kan hasken lantarkin nan, don haka komai da ake saya zai yi tsada, ciki har da abubuwan da ba ma a amfani da man fetur wajen samar da su. ""Misali dauko amfanin gona, za a yi amfani da motar da aka zuba wa man fetur don haka farashin kudin dakon kaya zai sauya kenan,"" in ji shi. Wane alfanu cire tallafin mai zai yi wa gwamnati? Dakta Daneji ya ce gwamnati za ta samu karin kudaden shiga, tun da dama kaso mai tsoka na kudaden shigar gwamnatin Najeriya sun dogara ne ga abin da take samu daga man fetur. Saboda haka a duk lokacin da gwamnati ba ta biya tallafin mai ga 'yan Najeriya ba za ta samu kudade. A takaice matukar an yi amfani da kudin yadda ya dace, gwamnati za ta samu kudaden gudanar da ayyukan more rayuwa da ci gaban al'umma."	https://www.bbc.com/hausa/labarai-56535176
health	World Aids Day: Ranar yaƙi da cutar HIV/AIDS ta duniya ta 2020	"Yayin da aka ware kowacce ranar 1 ga watan Disamba domin tunawa da Ranar Cuta mai Karya Garkuwar Jiki ta Duniya, masana sun yi tsokaci a kan girman cutar da ma yadda mutane suka ɗauketa. Mai Martaba Sarkin Zuru, Alhaji Muhammad Sani Sami, wanda ke da wata ƙungiya mai suna Sami HIV/AIDS Trust da ke wayar da kai game da wannan cuta a jihar Kebbin Najeriya, ya shaida wa BBC cewa, jahilci shi ne babban abin da ke jawo musu cikas a yaƙin da ake da cutar HIV a Najeriya. Ya ce: ""Musamman a arewacin Najeriya idan dan abu ya sameka ka je asibiti an yi maka magani ka sake komawa ba sau ɗaya ba sai ace ai ciwon daji ke damun mutum"". Sannan kuma idan mutum ya kamu da cuta kamar ta HIV sai a ƙyamace shi har ma a daina zuwa kusa da shi, sannan kuma ace wai babu magani da dai sauransu, in ji mai martaba sarkin Zuru. Alhaji Muhammad Sani Sami, ya ce akwai abubuwa da dama da ake faɗakar da mutane a kai ta yadda za su kare kansu daga kamuwa da wannan cuta. Ya ce,""Kamar gidauniyata, mu kan je asibitoci ko makarantu da dai sauran muhimman wurare domin mu faɗakar da mutane a kan wannan cuta dama illolinta"". 'Magidanta sun fi yaɗa HIV/AIDS' Mai Martaba sarkin na Zuru, ya ce: ""A gaskiya batun cewa akwai rahotannin da ke nuni da cewa magidanta sun fi kamuwa da cutar HIV, wannan gaskiya ne, domin al'ummarmu na da karan-bani sosai"". Sai dai babu wani bincike na fannin lafiya da ya tabbatar da hakan. Ya ce,""Magidanta da yawa na kamuwa da wannan cuta har ma su je su yaɗawa iyalansu, muna da misalai da dama don haka idn muka samu irinsu sai muje gidajen mu yi musu nasiha gami da basu shawarwari a kan yadda zasu kula kansu"". Sarkin na Zuru ya ce, su ma a ɓangaren matasa, a kan basu shawara akan cewa kafin suyi aure to yakamata suje suyi gwaji don a tabbatar da lafiyar ma'auratan. Haka kuma ya kamata daga matasan har magidantan su daina yawace-yawace na banza don kare kansu daga kamuwa da wannan cuta ta HIV, in ji Mai martaban. Masana kiwon lafiya dai na kara nanata cewa idan mutum ya kamu da cutar HIV, to ba shine karshen rayuwarsa ba, domin akwai maganin da ake sha, wanda idan har mutum ya kiyaye da ka'idar maganin to ba lallai ne idan aka ganshi ace ma yana da cutar ba. Shirin haɗin gwiwa kan yaƙi da HIV da AIDS na Majalisar Ɗinkin Duniya ya ce ƙiyasin mutum miliyan 38 ne ke fama da ƙwayar cuta mai karya garkuwar jiki a duniya, kuma  sama da miliyan 35 ne suka mutu tun fara gano cutar a 1984."	https://www.bbc.com/hausa/labarai-55140577
business	Coronavirus a Najeriya: Yadda cutar korona ta jawo ƙarancin abinci a Kano da Legas da Abuja	"Annobar Covid-19 ta ƙara assasa matsalar ƙarancin abinci a Lagos da Kano da Ribas da Abuja a cewar hukumar ƙididdiga ta ƙasa, NBS. Hukumar ta bayyana hakan ne a wani sabon rahotan da ta samu kan tasirin annobar korona a jihohin Kano da Legas da Ribas da babban birnin tarayyar kasar Abuja. Rahotan a cewar NBS, ƙarancin abinci ya kai wani matsayi a jihohin uku, amma a Jihar Ribas da Birnin Tarayya Abuja abin ya fi muni. NBS ta ce kashi 72 cikin 100 na magidanta na ƙorafin cewa ba sa iya samar da wadatuwar abinci a gidajensu. ""Magidanta a waɗannan jihohi hudu ba sa iya ware ko sisi a matsayin kuɗin ajiya. ''Sannan suna karɓar bashin kuɗi domin biyan wasu buƙatun yau da kullum, wanda ke sake jefa su cikin matsanancin yanayin tattalin arziki da rage kuɗaɗen da suke adanawa domin gaba."" Ƙarancin kuɗaɗen shiga Rahoton wanda yake kunshe da sakamakon rubu'i na biyu na shekara ta 2020 kan bincike ma'aikata, ya ambato cewa hada-hadar tattalin arziki da mutane ke yi a waɗannan jihohi hudu ya yi kasa tsakanin Yuni zuwa Yuli 2020 kafin zuwan korona. Rahotan ya kuma ambato a Abuja a matsayin inda kudin shigar mutanen da ke aiki suka yi kasa da kusan kashi 14 cikin 100. ""Ko da wasu mutane sun dawo aiki, kudaden shigar su ba zai dawo daidai ba, yayin da kudaden ma'aikata a Kano da Ribas suka rungumi noma sannan masu kananan albashi a Legas suka mayar da hankali kan sana'o'i sama da rawar da suke takawa kafin annobar korona."" Hukumar tayi bayyani cewa rubu'i na biyu na binciken ma'aikata da aka wallafa a 2020 ita ce ta harhado su tsakanin 17 ga watan Yuli zuwa 8 ga wata Yuli 2020. Rahotan dai ya ba da cikakkun bayanai kan halin da magidanta suka shiga sakamakon annobar Covid-19 a Jihohi Kano da Legas da Ribas da birnin Abuja. Tun bayan ɓullar annobar korona ake fargabar hali na matsi da tattalin arzikin kasashe musamman Najeriya za ta iya tsintar kanta. Baya ga tattalin arzikin mutane hatta ɗaiɗaikun jama'a an yi hasashen za su shiga matsi, saboda koma bayan da za a fuskanta a kuɗin shiga. Tuni dai tasirin annobar ya soma nuna wa a Najeriya sakamakon hauhawar firashi da tsadar kayan masarufi da abubuwa more rayuwa. Ƙarancin abinci na zuwa ne yayinda masu karamin karfi ke kuka da yadda sayen abincin ma ke gaggara saboda tsada. Annobar korona dai ita ce hujjar da ake dogaro ko bayyana wa a matsayin dalilin duk wani matsi da ake ciki a Najeiya. Wasu ƙarin labaran da zaku so karantawa"	https://www.bbc.com/hausa/labarai-54069519
business	Bidiyon zanga-zangar karin kudin mai a Iran	Latsa hoton da ke sama don kallon bidiyon yadda zanga-zangar ke gudana. Mutum 106 ne suka rasa rayukansu sakamakon zanga-zangar da ake yi a Iran a cewar Amnesty International.	https://www.bbc.com/hausa/labarai-50510733
politics	Zan mayar da hankali kan bunkasa ilimi a Bauchi - Air Marshal Sadiq	K﻿u latsa hoton da ke sama don kallon bidiyon: Ɗan takarar gwamna a jihar Bauchi a inuwar jam’iyyar APC Air Marshal Sadik Abubakar mai ritaya ya ce idan ya samu nasara, babban abin da zai mayar da hankali a kai shi ne inganta ilimi domin shi ne ginshiƙin kafuwar al’umma. \n\nTsohon babban hafsan sojin sama na Najeriyar ya ce abun takaici ne ganin yadda ilimi ya gamu da koma baya a jihar. Sannan ya ce zai yi amfani da ƙwarewar da ya samu lokacin da yake jagorantar rundunar sojin sama ta ƙasar wajen ceto ilimi a jihar. \n\nA hirarsa da Halima Umar Saleh ɗan takarar gwamnan ya fara bayani ne kan muhimmancin na ilimi ga al‘umma.	https://www.bbc.com/hausa/articles/cmm560d20q7o
politics	Kaucewa manufofin da aka kafa APC ne dalilin ficewata — Sani Sha'aban	Hon Sani Sha’aban, na daya daga cikin wadanda suka nemi takarar gwamna a APC a jihar Kaduna dake arewa maso yammacin Najeriya, ya ce ya bar jam’iyyar tasu ne saboda kaucewa manufofin da aka kafata. Ya ce, kowa ya san manufofin jam’iyyar APC, shi ne tabbatar da gaskiya da adalci. Hon Sani Sha’aban, ya ce,” Duk wanda yake siyasa ba ma wanda ke jihar Kaduna ba, in dai ya san menene siyasa, to ya san cewa ba haka yakamata ayi ta a jihar Kaduna ba.” Ya ce,” A tsarin doka an san cewa deliget ne ke zabar ‘yan Takara, to mu a jihar Kaduna akwai wanda ya ga an yi zaben deliget? Hon Sani Sha’aban, ya ce da ace deliget ne suka yi zaben ‘yan takara don ace ya fadi takara ba zai damu ba don ya san kaddara, to amma ba a yi ba. Ba ya ga zargin rashin adalcin da ya ce an yi masa, ya ce tuni ya yi nisa wajen tattaunawa da wasu jam’iyyu da nufin tsayawa takarar gwamnan jihar ta Kaduna a zaben da ke tafe. Ya ce, ya yanke hukuncin komawa wata jam’iyya don tsayawa takara ce saboda kundin zaben 2022, ya bayar da damar kowacce jam’iyya tana da damar canja dan takarar gwamna har zuwa 12 ga watan Disambar 2022. Ya ce,’’ Don haka a yanzu ni ina damar da zan koma wata jam’iyya na tsaya takarar gwamna don akwai sauran lokaci kafin cikar wa’adin.” Tuni dai wasu shugabannin jam’iyyar ta APC, suka yi watsi da zarge-zargen cewa jam’iyyar ta aikata rashin adalci. Hon Yahaya Baba Fate, shi ne sakataren jam’iyyar APC rashen jihar ta Kaduna, ya shaida wa BBC cewa, ba bu wata jam’iyyar da zata so ta rasa da ko da guda, to amma maganar rashin adalcin da wasu ke yi wa jam’iyyar ba haka bane. Ya ce,” Shi wanda ke cewa jam’iyyar bata adalci wajen bawa kowa dama, ai da ba a bashi takara ba.” Hon Yahaya Baba Fate, ya ce su a matsayinsu na shugabannin jam’iyya basu san wata gudunmuwa da Hon Sani Sha’aban ya bawa jam’iyya ba, amma duk da haka aka bashi takarar. To amma ba mamaki babban dalilin fitarsa daga APC, zafin kayi ne, inji shi. Batun sauya sheka daga wannan jam’iyya zuwa waccan, kusan wani lamari ne Daya zama tamkar ruwan dare a Najeriya.	https://www.bbc.com/hausa/articles/cjen10n0ljxo
religion	Nourin Mohamed Siddig: 'Ɗaya daga cikin mutanen da suka fi iya karanta AlKur'ani a zamaninmu'	"Kafofin sada zumunta na zamani sun bayar da gudunmawa wajen samar da salo iri daya a Afirka wajen karatun Al'kur'ani, wanda kuma shi ne ya yi  fice a gargajiyance a Gabas ta Tsakiya, kamar yadda muryar  Isma'il Kushkush na Sudan ta kasance misali game da irin abubuwan da nahiyar za ta iya tunkaho da su. A lokacin da Nourin Mohamed Siddig ke karanta Al'kur'ani, al'umomi a ko ina cikin duniya na kamanta muryarsa da tausayi da imani da kuma hazaƙa. Muryarsa da ba ta kama da wata murya, ta sa ya kasance ɗaya daga cikin sanannun ƙwararrun wadanda suka yi fice wajen karatun Al'kur'ani a duniyar Musulunci. Wannan ya sa a lokacin da ya mutu yana da shekara 38 a wani hatsarin mota a kasar Sudan a watan Nuwamba, aka yi juyayin mutuwarsa a duniya, tun daga Pakistan har zuwa Amurka. A shafinsa na Tuwita Imam Omar Suleiman da ke Texas ya ce: ""Duniya ta yi rashin daya daga cikin muryoyin da suka fi kowace murya."" Hind Makki, wani ruwa biyu dan kasar Sudan da Amurka malami ta ɓangaren addini ya ce  ""yana da wuya a bayyana nagaratarsa"". Ya kara da cewa ""Da akwai wani abu na zahiri na Afirka da jama'a ke fitar da shi a bayyane ko da ba su iya yada shi daidai yadda yake kuma za su ƙaunace shi."" Kamar yadda masanin tarihin nan Sylviane Diouf ya ce, wakoki da salati da karance-karance abubuwa ne na biya a koya ga Musulmai a yankin yammacin Afirka, wadanda kuma suka sa muryar Musulami take  daidai kusan daya a ko ina a yankin Sahel zuwa Sudan da Somaliya. Kamar yadda gargajiya da al'adu suke, Al'kur'ani littafi ne mai tsarki na Musulmai da karatunsa yake kamar salon waƙe, Annabi Muhammad ya ƙarfafa  da jama'a su ""ƙawata Alku'ani da muryoyinsu''. Wurare daban-daban, salo daban-daban Ana yabawa musammam idan mutane da dama suka gamu wuri daya game da wani taro na addini kamar sallolin yammaci a watan Ramadan na Taraweeh. Da akwai ma lokutan da ake gasar karatun Alkur'ani ta kasa da kasa. Duk da hakan a wasu lokutan da a kan duba salo iri-iri na karatun Alkur'ani. Wannan na bambanta ne daga sautin murya da sauti yake fitowa dangane da yankin da al'adu da kuma tarihi a cikin fadi da girman duniyar Musulmai, abun da ya wuce inda kake rayuwa kamar a Gabas ta Tsakiya. Game da yadda muryar karatun Siddig take wajen karanta Alkur'ani, muryarsa ta janyo hankalin duniya kan al'adar karatun da salon irin na 'yan Afirka. Ya yi karatu a makarantar allo ta koyon Alkur'ani a ƙauyensu na al-Farajab, a yammacin Khartoum babban birnin kasar Sudan a cikin shekarun 1990. Ya ja hankalin jama'a a lokacin da ya je Khartoum ya na jan sallah a manyan masallatai na birnin, bidiyon karatunsa ya bazu a ko ina har da kafar sadarwa ta YouTube. A yankin Gabas Ta Tsakiya, muryarsa ana danganta ta da wani ma'auni mai anini 7 na kida da ya bazu a cikin al'ummar. Karatun Siddig tamkar wani madubi ne mai fuska 5 da ya kasance a cikin yawancin al'ummar Musulmai a yankunan Sahel da kuma na kusurwar Afirka. ""Wannan shi ne sautin kewayen da na girma a ciki, a hamada, na da murya kamar haka (kamar sautin wakokin Sudan )"", in ji  Al-Zain Muhammad Ahmad, wani sanannen makarancin Alkur'ani a kasar ta Sudan. Wannan idan aka yi waiwaye adon tafiya har zuwa masana kamar Michael Frishkoph malamin kida a Jami'ar Alberta da ke kasar Canada. Lokacin da ya yi gargadi da jan hankali game da daukar yankin kudu da hamadar sahara a matsayin mai al'adu iri daya, baki daya a matsayin al'ada guda game da sauti, ya tabbatar da cewa sikelin karin sauti yana da dama yanzu haka a yankin. ""Idan maganar gaskiya ake ba a samun sikelin karin sauti mai sauti 6 a Masar amma ana samu a Nijar da Ghana da Sudan da kuma Gambia."" Imam Omar Jabbie da ke Olympia, a jihar Washington, ya yi karatu a babbar Jami'ar Musulunci ta Madina a kasar Saudiyya. An kuma haife shi ne a kasar Saleo, ya karanci Alkur'ani da farko a wajen malamansa da ke kasar Senegal da kuma kasar Gambia. ""A nan ne ya koyi karin sauti na karatun Alkur'ani,'' kamar yadda ya sanar. A cikin gomman shekaru na baya-bayan nan salon karatun Alkur'ani irin yankin Gabas ta Tsakiya ya fara mamaye yankuna da dama na Afirka da ma duniya baki daya masamman a yankunan birane. Masu sauraren karatun Alkur'ani na nadar sauti a tasoshin gajeren zango ta kaset-kaset da faya-fayai kuma suna gurza su suna rarrabawa ko kuma suna sayarwa ga ƙungiyoyi musamman da dama daga Masar da kuma Saudiyya. Dawowar dalibai daga kasar Masar daga Jami'ar Al-Azhar da kuma Jami'ar Musulunci da ke Madina da kuma sanadiyyar agajin da taimako na yankin Tekun Fasha, ya taimaka wajan yaduwar wannan salon na karatun Alkur'ani irin na yankin gabas ta tsakiya a duniya, da irin na kasashen kudu da hamadar Sahara. Wasu na ganin baza irin wannan a matsayin sahihi na iya gusar da wanda ake yi a gargajiyance. To sai dai intanet da kuma kafofin sadarwa na zamani na sada zumunta masamman sun kawo wani sabon jan hankali musamman ga matsa masu tasowa game da irin karin sauti na gargajiya. ""Karfin demokraɗiyyar kafofin sada zumunta na zamani da fasahar zamani na goge tabon wannan ƙarfi na tarihi da aka sani,"" kamar yadda Farfesa Mbaye Lo, wanda ya yi bincike kan halayen mutane da Musulunci ya sanar. Elebead Elshaifa na Naqa Studio, a Khartoum wani sashen sadarwa da aka kafa a shekara ta 2016 ya bayyana cewa: ""Kafofin sadarwa na zamani da na sada zumunta ba su da buƙatar sauran abubuwa kamar gidajen talbajin masu amfani da tauraron dan adam,"" ya ce game da araha ko kuma wasu ƙa'idoji game da dokoki wajen taka masu birki. Kira ga kowa Ahmad Abdelgader, mai daukar hotunan bidiyo ya nadi saututtukan karatun Al'kur'ani da Imam Jabbi domin sanya wa a shafinsa na YouTube tun a shekara ta 2017. ""Bidiyo mafi shahara wanda ke da karatu irin na salon Afirka addu'a ce wacce ta samu wadanda suka kalli shafin sama da miliyan biyu,"" ya sanar da cewa yawancin wadanda suka saurari karantu suna kasar Faransa da dama kuma daga Yankin Yammacin Afirka da ke kalon kai-tsaye da masu bibiya daga kasar Amurka"". Sauran wadanda aka ɗora kan layi su ma an ja hankali daga sauraren masu karatun Alkur'ani da ke sauraren karin sauti na daban. Musulmai sun yi imanin cewa ana samun koyon al'kur'ani kamar yadda manyan makarantu suka hango kamar yadda ma'anar kalma take da yadda ake karantata. Wadanda aka fi sani daga cikin wadanan makarantun a yau su ne Hafs, daga Ottoman a yankin da suka yi mamaya wanda daga baya ya bazu wajen koyarwa a cikin manyan makarantu ta hanyar rarraba Al'kur'anai irin bugun Alkahira da Makka a rubuce. To sai dai wasu ɓangarori na kasashen Musulmai musamman a yankunan karkara a nahiyar Afirka, sauran makarantu na koyon ƙira'ar Al'kur'ani na anfani da irin salon sauti na al-Duri na kasar Sudan, wanda  Siddig ke anfani da shi wajen karatunsa mafi akasari. Ganin yadda kowa ya amince da ma'ana da kalmomin Alkur'ani a cikin ire -iren karatu wajen karin sauti ke bayar da ma'ana da sako ga duniya baki daya a hanyar hada balaga ta sauti na gargajiya, da kuma wanda aka sani a ko ina kuma ya bayar da ma'anar da kowa zai gane a duniya,'' kamar yadda Farfesa Frishkoph ya sanar ''wannan shi ne babban abin da ake nufi."	https://www.bbc.com/hausa/rahotanni-55989903
technology	Motoci 60 sun daki juna saboda hazo a Amurka	Sama da motoci 60 ne suka yi hatsari sakamakon hazo a babbar hanyar jihar Virginia da ke Amurka. An bayyana cewa ana nan ana gudanar da bincike kan faruwar lamarin. 'Yan sanda sun shaida cewa hazon wanda yake gauraye da yanayin dusar kankara na daga cikin abubuwan da suka jawo hatsarin. Hatsarin ya afku ne a ranar Lahadi da misalin karfe 8:00. An shafe sa'o'i da dama kafin a kawar da motocin da suka samu hatsarin da kuma bude hanyar. Wani direban mota ya shaida wa kamfanin dillancin labarai cewa ya hangi hazo mai yawo a gaba a lokacin da yake tafiya wanda hakan ya sa ya rage gudu, inda ya kunna fitilun motarsa. Ya ce ''kawai sai na ga motoci sun fara karo da juna suna hawa daya bisa daya.'' Ya ce matarsa ita ma tana kan wannan hanya a wata mota daban kuma hatsarin ya rutsa da ita sai dai ba ta ji rauni sosai ba.	https://www.bbc.com/hausa/labarai-50891118
entertainment	...Daga Bakin Mai Ita tare da Nazifi Asnanic	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 51, shirin ya tattauna da fitaccen mawaƙin Hausan nan Nazifi Asnanic, inda ya amsa tambayoyin da suka shafi rayuwarsa. Ɗaukar bidiyo da Tacewa: Abdulsalam Usman Abdulkadir Tsarawa da gabatarwa: Umar Rayyan	https://www.bbc.com/hausa/media-57336928
politics	Atiku Abubakar: Tarihin mutumin da aka tsayar takarar shugaban Najeriya karo na uku	A daren Lahadin nan ne babbar jam'iyyar hamayya a Najeriya, PDP, ta ayyana tsohon mataimakin shugaban ƙasar Atiku Abubakar a matsayin wanda ya lashe zaɓen fitar da gwani na ɗan takarar shugaban Najeriya. Atiku ya lashe zaɓen ne bayan da ya samu ƙuri'a 371, inda ya kayar da gwamnan Jihar Rivers Nyesom Wike wanda ya zo na biyu da ƙuri'a 237. Tsohon shugaban majalisar dattawan Najeriya, kuma shugaban kwamitin ya gudanar da zaben, David Mark, ne ya bayyana sakamakon zaben wanda aka gudanar a Abuja, babban birnin kasar. Kafin fara zaɓen ne gwamnan jihar Sokoto Aminu Waziri Tambuwal da tsohon fitaccen ma'aikacin banki Hayatu-Deen sun janye wa Atiku, tare da umartar magoya bayansu su zaɓi Atiku Abubakar. Atiku Abubakar gogaggen dan siyasa ne da ya shafe shekaru da dama yana jan zaren. Hasalima yana daga cikin jiga-jigan mutanen da suka kafa jam'iyyar PDP. An haifi Atiku Abubakar ranar 25 ga Nuwamban 1946 a Jihar Adamawa da ke Arewa Maso Gabas, kuma ya kasance jigon dan siyasa kuma hamshakin attajiri a Najeriya. Tun bayan da Najeriya  ta dawo mulkin dimokuradiyya a shekarar 1999, Atiku Abubakar ya kasance mataimakin shugaban kasar Najeriya na 11, a mulkin Shugaba Olusegun Obasanjo a tsakanin 1999 zuwa 2007. Ya mallaki katafariyar Jami'ar ABTI, wato American University of Nigeria a Jiharsa ta Adamawa. Kamfaninsa na hada-hadar man fetur, mai suna Intels Nigeria Limited na hada-hada a kasashen Afirka da suka hada da Angola da Equatorial Guinea da Gabon da Sao Tome and Principe. Atiku Abubakar ya tsunduma harkokin sisaya a 1989, kuma yana cikin makusantan tsohon mataimakin shugaban kasa na mulkin soji, Janar Shehu Musa Yar'adua. Ya shiga jam'iyyu daban-daban tun da ya shiga harkokin siyasa. An zabi Atiku Abubakar a matsayin gwamnan gwamnan Jihar Adamawa a 1998, ko da yake daga bisani Cif Obasanjo ya zabe shi domin kasancewa mataimakinsa. Daga wancan lokacin zuwa yanzu, wannan ne karo na uku da Atiku Abubakar ke tsayawa takarar shugaban kasa, ko da yake ya tsaya zaben fitar da gwani sau da dama. A shekarar 2007, jam'iyyar Action Congress of Nigeria (ACN) ta tsayar da shi takara inda ya sha kaye a hannun dan takarar PDP, Umaru Musa Yar'adua. Kazalika a shekarar 2019 ya fafata da Muhammadu Buhari na jam'iyyar APC amma bai yi nasara ba. Sai kuma yanzu da PDP ta saye tsayar da shi takara domin fafatawa a zaben shekarar 2023. Atiku yana da mata hudu da 'ya'ya 28 da jikoki da dama. Haka kuma yana goyon bayan kungiyar kwallon kafa ta  Arsenal.	https://www.bbc.com/hausa/rahotanni-61622514
sports	Man United za ta tsawaita kwantiragin Rashford, Juve na son karɓar Luiz ta bayar da Kean	Manchester United na shirin tattaunawa da dan kwallon tawagar Ingila, Marcus Rashford, mai shekara 24, kan tsawaita zamansa a Old Trafford, bayan da ya fara kakar bana da kafar dama. (Sun) Dan wasan Southampton, mai shekara 28 dan kwallon Ingila, Nathan Redmond na dab da zuwa Besiktas domin a auna koshin lafiyarsa a shirin da yake na komawa kungiyar da taka leda kafin a rufe kasuwar saye da sayar da ‘yan kwallo a kasar Turkiya ranar Alhamis. (Turkish Football, via Hampshire Live) Juventus na shirin yin musaya da dan wasan Aston Villa mai shekara 24 dan kasar Brazil, Douglas Luiz, domin ta bayar da Moise Kean, mai shekara 22, zuwa Ingila da taka leda. (JuveLive, via HITC) Ana sa ran Luiz zai bar Villa a karshen kakar bana a matakin wanda kwantiraginsa zai kare a kungiyar.  (UOL, via Sun) Galatasaray ta amince ta dauki aron dan kwallon Paris St-Germain mai shekara 29 dan kasar Argentine, Mauro Icardi. (Fabrizio Romano) Haka kuma tsohon dan kwallon Manchester United da tawagar Sifaniya, Juan Mata, mai shekara 34, na dab da komawa taka leda Galatasaray. (Ali Naci Kucuk) Thomas Tuchel ya yi mamaki da Chelsea ta sallame shi daga Stamford Bridge, bayan da ya bukaci mahukuntan kungiyar su kara masa lokaci. (Sun) Da kyar ne idan Everton za ta nemi mai tsaron raga bayan da golan Ingila, Jordan Pickford, mai shekara 28, zai yi jinyar watanni, bayan ya ji rauni a wasan hamayya na Merseyside derby da Liverpool ranar Asabar a Premier League. (Sky Sports) Barcelona ta ki amincewa da tayin da mai tsaron bayanta mai shekara 35 mai tsaron bayan tawagar Sifaniya, Gerard Pique mai son sayen hannun jari a Barca Studios. (ESPN) Shakhtar Donetsk na neman sama da £30m kudin da za ta sayar da dan kwallon Ukraine Mykhaylo Mudryk, mai shekara 21, bayan da Everton da Arsenal ke son sayen dan kwallon (Gianluca di Marzio, via HITC)	https://www.bbc.com/hausa/articles/cd1qv6gp64no
technology	Kumbon China ya faɗo cikin duniyar Earth baya harba shi samaniya	"Kumbon zuwa sararin samaniya na China ya faɗo duniyar ɗan Adam cikin Tekun Indiya da Pacific, a cewar hukumomin China da Amurka. Hukumar kula da ayyukan sararin samaniya ta China ta ce akasarin ɓaraguzan kumbon mai suna Long March 5 sun ƙone a sama, tana mai cewa ya dawo duniya ne ta Kogin Sulu da ke yankin Pacific. Tun da farko masana sun ce abu ne mai wuya kumbon ya faɗo a wuraren da mutane ke zaune. Faɗowar sakaka da kumbon ya yi ta sa ana nuna damuwa game da kula da tarkacen kumbon da ke kai mutane sararin samaniya. Hukumar sararin samaniya ta Amurka, Nasa, ta sha kiran takwararta ta China da ta dinga tanadar yadda kumbon zai dinga tarwatsewa zuwa ƙananan tarkace idan ya tashi faɗowa. Cikin wani saƙon Tuwita, Bataliyar Sararin Samaniya ta Amurka ta ce kumbon  Long March 5 ""ya faɗo ne da misalin ƙarfe 10:45 na safe (5:45 na yamma agogon Najeriya da Nijar)"". Gurbin da hukumomin suka bayar na faɗowar kumbon ya dace da wani wuri a Kogin Sulu da ke gabas da wani Tsibirin Palwan na ƙasar Philippines, wadda ke arewacin yankin Pacific. Kumbo-kumbo na China da ke kan hanyar zuwa tashar sararin samaniyarta da ba a kammala ba, wadda ake kira Tiangong, ba su da fasahar da za a iya saita faɗowar tasu. Harba kumbon na baya-bayan nan shi ne na ranar Lahadi, inda Long March 5 ya ɗauki wani samfurin gwaje-gwaje zuwa tashar ta Tiangong. Gwamnatin China ta faɗ a ranar Laraba cewa faɗowar kumbon ba za ta saka rayuwar kowa cikin haɗari ba a ban-ƙasa saboda da alama zai faɗa ne cikin ruwa. Sai dai kuma, akwai yiwuwar wani ɓangare na tarkacensa su faɗo a kan gidajen mutane, kamar yadda ya faru a watan Mayun 2020 inda ya lalata wasu gine-gine. Kafin ya faɗo, kumbon wanda babu komai a cikinsa yana kusa da wata kusurwar duniyar Earth, inda daga nan aka saita shi don ya sauka amma ba tare da linzami ba. An harba kumbon na  Long March 5 sau biyu kafin yanzu, ɗaya a watan Mayun 2020, na biyun kuma a Mayun 2021 ɗauke da kayayyaki zuwa tashar Tiangong. A duka lokutan biyu, ɓaraguzai na faɗowa kan duniyar Earth a ƙasashen Indiya da Ivory Coast. Hakan ya biyo bayan wani kumbon gwaji da ya afka a Tekun Pacific a 2018. Sai dai ba a taɓa samun wanda lamarin ya jikkata ba, amma dai ya jawo suka daga masana harkokin samaniya."	https://www.bbc.com/hausa/articles/cd142wj68nqo
entertainment	Aisha Zaki da Sudeenly: Rigimar TikTok ta janyo zubar da jini	"Mummunan rikici ya ɓarke tsakanin wasu fitattun 'yan Tiktok a arewacin Najeriya, Aisha Zaki da Suddenly abin da ya kai har da zubar da jini tsakani. Wannan kuwa na zuwa ne bayan wani bidiyo da ya rika yawo a Manhajar Tiktok kamar kwanaki biyar baya, wanda ya nuna wasu mata suna dukan Suddenly a wani gida da ake cewa gidansu ne. Cikin bidiyon an ji wata mata na cewa ""dan rashin mutunci a gaban uwatta"" ita kuma Suddenly bayan an shaketa tana cewa ""Mama"". Wannan bidiyo ya janyo cece-kuce tsakanin 'yan Arewa masu amfani da wannan manhaja. Daga baya Aisha Zaki ta saki wani bidiyon cikin farin ciki tana cewa Suddenly ba ta ga komai ba, yayin da ita kuma Suddenly a nata ɓangaren ta saki bidiyo tana cewa babu wata 'ya da take tsoro a Tiktok. Ana cikin haka sai wani sabon bidiyo ya fito, cikin sa an nuno Aisha Zaki jina-jina da rauni a goshinta, ana kuma jin muryar wata mata na cewa ""Suddenly ce ta sa aka yi mata haka, Suddenly 'yar fashi ce"". Wannan bidiyo ya fara janyo magana tsakanin masu amfani da shafukan sada zumunta a arewacin Najeriya, inda suke tofa albarkacin bakinsu kan cewa abubuwan da ke faruwa tsakanin wannan mata sun fara wuce gona da iri. Rikicin da ke tsakanin wadannan mata ba yau ya fara ba, sun kusa sama da shekara suna sa'insa tsakaninsu, duk da cewa wannan rikici ya fara ne daga irin kalubalen da yake tashe tsakanin masu yin Tiktok. Duka matan biyu suna da  mabiya sama da 250,000 kuma suna yawan samun wadanda ke nuna kauna ga bidiyon da suke sanya wa a shafukan nasu. A wasu lokuta kuma sun rika rikici ne kan wanene ya fi wasu mabiya da samun da kuma samarin da suke mu'amala da su. Sai dai wannan rikici bai tsaya iya wadannan mutane biyu ba a gefe guda akan samu masu bin bayan ko wacce daga cikin Aisha da Suddenly. Wasu na ganin ""alfahari da ji da kai da jin babu wanda ya isa ko ya kai ni, shi ne asalin abin da yake janyo wadannan rikice-rikice."" Sunddenly na da wasu abokan rikicin da babu abin da ya hada su da Aisha Zaki. Maizool na daya daga cikin matan Arewa da ke amfani da Tiktok kuma suka yi ƙaurin suna wajen rikici da Suddenly. Mazauniyar Saudiyya ce, wadda kuma daga can ne suke sa'insar da suke yi da abokiyar rikicinta, a mafiyawan lokaci suna zama inuwa daya da Aisha Zaki saboda suna da abokiyar rigima guda. Sun fara rikici ne da Suddenly, wani lokaci da Suddenly ta dauki jaka ta ce za ta koma Saudiyya da zama, wata murya ta nuna cewa me zaki je ki yi bayan kina da komai a Najeriya, sai Suddenly ta ce za ta je neman ""Haja"" ne. Mazauna Saudiyya sun rika mayar mata da martani saboda yadda suka fahimci bidiyon tana musu yafuce ne kan cewa zaman da suke yi ba halattacce ba ne. Masu amfani da Tiktok 'yan Arewacin Najeriya mazauna Saudiyya irin su Mai Zool da @Hajarayahaya da @MunnaMusa da dai makamantansu. Daddylola2 ya yi kaurin suna wajen tsoma bakin rikicin wadannan mata, a kwana a tashi sai kawai aka ji shi yana zagin Suddenly wani lokaci. Lokacin da rikicin wadannnan mata ke ƙamari yakan hada su duka ya zaga a matsayin babba wanda ke taka rawar mai tsawatarwa a tsakaninsu. Duka wadannan mutane suna da alaƙa kai tsaye da rikicin Aisha Zaki da Suddenly. Manhajar Tiktok manhaja ce da aka kirkira domin nishadi, akan sanya bidiyon fitattun mutane suna waka ko rawa ko kuma wani bayani da za a kwaikwaya domin nishadi. Wasu mutanen su suke kirkirar abinsu kuma ya samu karbuwa tsakanin mabiyansu da wadanda ba mabiyansu ba. Masu amfani da shafin na yawan kokawa da yadda ake samun rikici tsakanin masu amfani da manhajar a Najeriya musamman a Arewacin kasar, ta yadda ake zage-zage da fada da juna. A wasu lokutan kuma idan mace ta sanya bidiyonta na nishadi sai a yi ta zaginta ana ci mata mutunci, abin da yake hana wasu da yawa ci gaba da amfani da wannan manhaja kenan. Wasu da yawa sukan buɗe shafin ba tare da sa komai ba kuma ba za su bi kowa ba babu wanda zai bi su."	https://www.bbc.com/hausa/labarai-59822283
religion	Ku San Malamanku tare da Sheikh Muhammad Nazifi Al-Karmawi	"Latsa alamar lasifika da ke sama don kallon hira da  Abdulwahid Muhammad Nazifi Al-Karmawi: Fitaccen malamin addinin Musuluncin nan, Sheikh Abdulwahid Muhammad Nazifi Al-ƙarmawi ya ce yana yawan sanya maganar aure a karatunsa ne domin shi ne jigon rayuwar mutane. Malamin ya bayyana hakan ne a cikin shirin Ku San Malamanku na BBC Hausa wanda yake tattaunawa da malaman addini kan rayuwarsu. Malamin ya ce ta hanyar aure ne ake samun albarkar rayuwa baki ɗayanta, don haka idan aka yi karin bayani kan haƙƙin ma'aurata hakan zai taimaka wa ma'auratan su gane yadda za su samu aljannarsu. ""Abin da yasa muke yawaita magana aka haƙƙoƙi na aure akan miji da sauransu, ta nan ne ake samu ƴaƴaye masu albarka waɗanda Annabi zai yi alfahari da su,"" in ji Sheikh Nazifi. Malamin ya ce yawan matsalolin aure da ake samu a tsakanin al'umma ya sa ya zama wajibi a mayar da hankali kan haƙƙoƙin aure da abin da yake tattare da su. ""Idan ba a samu damar kare haƙƙin miji ba shi kuma ya kiyaye na mata, to zama ba zai yi albarka ba a samu yadda ake so"". Ɗaya daga abin da Sheikh Nazifi Al-ƙarmawi ya shahara da shi shi ne barkwanci da nishaɗi a yayin karatu. Da aka tambayi malamin ko me ya sa yake haka, sai ya ce tun daga inda aka fara koyar da su malamansu na saka nishaɗi wajen koyarwa. Ya ce""Idan ka ga yadda muke yi da su Malam Babba (Mahaifinsa) za ka ɗauka mu jikokinsu ne, bayan kuwa mu ƴaƴa ne."" Shiekh Al-Ƙarmawi ya ce shi ma ya zabi saka nishaɗi a karatu ne a matsayin hanyar da zai ringa jina hankali a fahimci saƙon da yake son isarwa. ""Sanya nishadi a darusa zai bai wa wasu damar fahimtar karatu cikin sauƙi,"" Tarihin Sheikh Ƙarmawi Sheikh Nazifi Al-ƙarmawi mutumin Kano ne shi, kuma an haife shi a cediyar 'yan gurasa, a ranar 15 ga watan Sha'aban Hijira 1387 wanda ya yi daidai da 2 ga watan Afrilu 1966."" Ya ce ""Sunan mahaifina Sheikh Muhammad Awwal wanda aka fi sani da Shehu Malam ƙarami."" Mahaifinsa ɗan uwan shahararren wani Malami ne da aka yi a Kano, Sheikh Atiku Sanka. Asalinsu mutanen Masanawa ne a jihar Katsina, kuma jikokin babban malamin nan ne da ya rayu a Katsina, wanda aka fi sani da Wali Dan Masani. Sheikh Nazifi ya fara karatu a hannun mahaifinsa kamar yadda mafi yawan malamai ke yi, don haka baki ɗaya karatun farko a gaban mahaifinsa ya yi. Malam ya yi karatu a hannun malamai da dama a cikin garin Kano, wasu malaman mahaifinsa ne ya haɗa su da shi kamar su: Shehu Abdulmajid. Yace ya yi karatu a hannun Babban almajirin mahaifinsa wanda kuma shi ne halifan farko na mahaifinsu, wato Shehu Malam Abubakar Yahaya wanda ake kira Malam Garba Cheɗiya. ""Malam ne ya tarbiyyantar da ni tarbiyya ta ruhi kuma ta ɗarika wanda gaskiya na yi karatu da wurinsa da dama,"" a cewar Sheikh Al-ƙarmawi. Sheikh Nazifi Al-ƙarmawi ya ce a wajen Malam Garba Cheɗiya ya yi dukkan karatuttukan sufanci da litattafan ɗarikar Tijjaniyya tun daga ƙanana har zuwa manya, kamar Jawahirul Ma'ani da Rimahu. ""Akwai malamai da yawa da muka yi karatu a wurinsu na fannin hukunce-hukuncen addini da kuma harshen larabci da dai sauransu."" A bangaren karatun al-Kur'ani kuwa a wuri daya Malam sha duka a wurin babban yayansa, ""cikin Suratu Mudassir, wajen da ake cewa Farrat min kasuwara, sai in rika cewa Farras min"". Ya ce ya yi haddar Alƙur'ani a hannun Sheikh Mukhtar Alaramma a makaratan Sheikh Manzo Arzai. 'Ina da mata biyuda ƴaƴa 14' ""Ina da mata biyu Hauwa da Bahijja, ""Hauwa amanar mahaifiyata ce a wurina"" Kan mahaifiyata ta rasu ta yi ta jaddada mani na riƙe mata Hauwa amana. Kuma muna zaune da Hauwa kalau, da yara 10 tsakaninmu zamanmu sai san barka. Tamkar yadda ya yabi uwar gidansa, Sheikh Nazif ya kuma yabi amayarsa Bahijja, wacce ya ce suna zaman lafiya da mutunta juna. Sannan ya ce duka matan na sa suna matuƙar taimaka masa. Bahijja tana da ƴaƴa hudu tare da malamin. Abincin da Malam ya fi so Da aka tambayi malamin abincin da ya fi so sai ya ce, ba shi da wani takamaimen abinci domin kuwa komai yana ci. To sai dai ya ce yana matuƙar son kunun tsamiya ko na gyaɗa, musamman ma idan akwai ƙosai mai zafi. Sheik Nazifi ya ce ya kamata ma'aurata su rika daukar iyalansu suna zuwa shan iska wuraren shaƙatawa. Malamin ya ce a wasu lokutan ya kan je wasu ƙasashen don ya shaƙata, kuma duk lokacin da zai tafi ya kan tafi da iyalinsa su shaƙata tare. ""Na kan ɗauki matana mu tafi ƙasashe irin su Dubai, ai in ban tafi da su ba ya zama ina fadin abin da bana aikatawa,"" in ji Malam. Hakan yana ƙara soyayya da danƙon zumunci tsakanin ma'aurata, ""Irin shan iskar da na fada maka amma ba irin ta singa ba""."	https://www.bbc.com/hausa/rahotanni-57010881
entertainment	...Daga Bakin Mai Ita tare da Musa Mai Sana’a	Latsa hoton sama domin kallon bidiyon Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 79, shirin ya tattauna da fitaccen jarumin fina-finan Kannywood, Musa Mai Sana’a mai yawan fitowa a fina-finan barkwanci. Tsarawa da gabatarwa: Halima Umar Saleh Ɗaukar bidiyo/Tacewa: Abdulsalam Usman Abdulkadir	https://www.bbc.com/hausa/media-59822286
business	UN: Farashin abinci na ƙaruwa cikin sauri a shekara 10	Majalisar Dinkin Duniya (MDD) ta ce farashin abinci a duniya ya tashi cikin sauri a wata guda sama da ko wanne wata a shekara 10. MDD ta yi amfani da alkaluman hauhawar farashi na duniya, wanda ya yi tashin gwauron zabi sama da wata 12 a jere. Masu kawo abinci sun rika fuskantar koma baya saboda yankewar sarrafa abinci da safarar shi da kuma aiki a kanshi lokacin annobar korona. Damuwa na karuwa kan hauhawar farashi da kuma karuwar kuɗin cefane wanda ya yi tasiri kan tattalin arzikin duniya. Shirin samar da abinci na MDD ya bibiyi alkaluman farashin abinci a fadin duniya, wadanda suka hadar da nama, sikari da abincin da aka sarrafa daga hatsi da mai da dai sauransu. A wannan shekara farashin na karuwa da 39.7 a watan Mayu - tashin farashin wata guda da ba a bata gani ba tun watan Oktoba 2010, kamar yadda alkaluman suka bayyana. Duka bangarorin biyar din da suka janyo tashin alkaluman, sunzo ne biyo bayan tashin farashin kayan miya da mai da sukari da kuma kwayoyi kamar su (gero da dawa). Wannan ya harba farashin kayan sama a dukkan mataki wanda tun Satumbar 2011 rabon da a ga haka. Karin da aka samu na zuwa ne sakamakon bukatar da wasu kasashe ga kuma karacin samar da kayayyakin da ake fama da shi. Kasuwanci da kuma yadda ake safarar abincin ya samu katsewa saboda takaita zirga-zirga da aka yi, hakan kuma ya janyo yankewar abinci da tashin farashinsa. Kwararu sun yi gargadin cewa yawan bukata da kuma karancin samar da abinci zai iya janyo karuwar farashin abinci lokacin da aka sanya dokar hana fita. Amma da alamun wasu kamfanonin za su iya samun habbaka. Shirin samar da abinci na MDD zai samar da hatsi da dangoginsa a wannan shekarar, wanda ake sa ran hakan zai rage damuwa da ake da ita. Mene ne hauhawar farashi? Karuwar farashin kayayyakin amfani na rayuwa da ake samu shi ke kira hauhawar farashi. Haka kuma kari akan farashin yadda yadda muke siyan kaya a manyan kantina da yadda muke biyan kudade idan an mana aiki, har da kudaden ruwan da ake kara mana. Daya daga cikin manyan matakan da suke karawa bangaren kudi tagomashi, saboda yakan shafar masu saya da kudadensu.	https://www.bbc.com/hausa/labarai-57356451
sports	Qatar 2022: Yau za a fara gasar Kofin Duniya ta kwallon kafa	Yau za a fara wasannin gasar cin kofin duniya na kwallon kafa a kasar Qatar. Wannan shi ne karo na 22 da za a gudanar da gasar cin kofin duniya, kuma shi ne karo na  farko a Gabas ta Tsakiya. Kazalika wannan ne kuma karon farko da za a gudanar da gasar ba a watan Yuni ko Yuli ba. Tuni dai Qatar ta tanadi filayen wasa guda takwas da za a buga wasannin, kuma za a bude wasan farko ne a filin wasa na Al Bayt, inda za a buga wasan tsakanin Qatar, mai masaukin baki, da kuma Ecuador. Wannan kuma shi ne karo na hudu da kasashen biyu za su buga wasa a tsakaninsu. Tawaga 32 ce za su kece raini a gasar: 13 daga nahiyar Turai, sai shida daga Asiya da Kudancin Amurka mai hudu, sai arewaci da tsakiya da kuma yankin Carebiya mai tawaga hudu sai kuma nahiyar Afirka mai biyar. Kasar Faransa ce dai mai rike da kofin, wanda ta lashe a Rasha a 2018. A ranar 18 ga watan Disambar 2022 ne za a kammala gasar.	https://www.bbc.com/hausa/articles/cn41364jpdzo
technology	Shin an kusa fara amfani da rigar da ke sa mutane tashi sama?	"Leigh Coates ya ce a duk lokacin da kake tashi sama kana shawagi a iska sanye da kayan da ke sa mutum tashi sama, ji za ka yi tamkar wani jarumi. ""Wani irin yanayi ne mai dadi marar misaltuwa,"" a cewar mai ritaya matuƙin jirgin helikwafta a Amurka. ""Ji za ka yi kawai za kan iya tashi sama."" ""Duk da dai da farkon farawa akwai matuƙar wahala."" A shekarun  1965, riguna masu tashi sama sun yi suna a duniya, lokacin da wasan kwaikwayon James Bond ke tashe, 'Yan bindiga sun biyo ftaccen dan leken asirin da marigayi Sean Connery ya fito akai, a saman kwanon French chateau, wajen da ya sanya rigar tashi sama tare da tserewa daga wajen. Lamarin da ya karawa shirin armashi da dandano, musamman ma dai ga  riguna masu tashi sama, sai kuma aka shigo da Bell-Textron, a matsayin ""mutumin makamin roka"" ga sojin Amurka a shekarun 1950. Yayin da sojojin Amurka ke cewa, akwai matukar hadari amfani da shi, sai aka bar jami'an sirri na 007 sukai amfani da ita. Shekaru 56 kenan, an kara inganta fasahar riguna masu tashi sama, da kayan aikin, tare da gwada su ta fannoni da dama, da amfani da su , misali idan za a tura jami'an kartakwana domin aikin ceto ko ga jami'an tsaro. A watan da ya wuce an nuna wani jirgin ruwa da ke atisaye ta amfani da rigar tashi sama, an yi amfani da igiya ta jirgin helikwafta. Sai dai ba batu ne da ba a cika tattaunawa akai ba kan amfani da rigar tashi sama. Ma su sa ido na bayyana matsalolin da ka iya tasowa da suka hada da na kariya da muhalli, duk da cewa akwai wani dan inji da ke bayan mutum da ke rike mutum da ba da kariya idan an samu cunkoso a sama. Sai dai wasu kamfanoni a Amurka da Birtaniya, su na bai wa jama'a damar damar amfani da rigar tashi sama, wadda ke makale da wani karfe da ke hana su tashi can kololuwar sama domin kaucewa matsala. Shin wannan zai fadada tare da samun karbuwa? ko za a cire igiyar da ke rike mutane? ""Ina ganin za a fara amfani da wannan fasahar a lokuta muhimmai, kafin a fara amfani da shi sosai,"" inji Benjamin Akih, farfesa a fannin karatun injiniya a jami'ar Syracuse da ke birnin New York. ""Ina tunanin jami'an kahe gobara, da na asibiti da masu aikin ceto, da jami'an tsaro ne suka dace da amfani da rigar nan, saboda yawan amfani da rigar tashi sama a wannan lokacin da muke ciki zai taimaka bunkasa ayyukansu, sannan daga bisani a fadada zuwa masu amfanin kashin kai ko matafiya."" Daniel Levine, kwararre a cibiyar Avant-Guide da ke New York ya maida hankali kan matafiya da 'yan kasuwa, ya ce samar da rigunan tashi sama zai yi matukar tsada, sai dai ba zai zama abin damuwa ba nan gaba idan mutane suka saba amfani da ita, sannan ba za a dinga daure su domin kar su tashi sama kololuwa. ""Nan da shekaru biyar masu zuwa, watakil a samu wadanda za su dinga karbar hayar rigar tashi sama a wasu kasashe, inda kamfanonin inshora ba za su yi musu bukulu ba,"" inji shi. Ya kara da cewa ""Idanu na sun karkata zuwa hadaddiyar daular larabawa."" ""Da zarar fasahar ta zama sassauka, za a fara amfani da ita fiye da mota kawai dan jin dadin sufurin wucin gadi."" Sabbain fasahar kasuwanci, sun maida hankali kan bunkasa fannin da saisaita bunkasar tattalin arziki. Cikin kamfanonin da ke samar da rigar tashi sama akwai, Jetpack Aviation, da ke California da aka samar da shi a shekarar 2015.  Kamfanin ya samar da rigunan nau'i daban-daban masu yawa. A wani bangaren kuma, ana duba yiwuwar amfni da rigar domin bunkasa ayyukan sojoji da jami'an tsaro, kamfanin ya na ba da damar yi wa jama'a atisaye kan yadda za su yi amfani da rigar, wadda injin da ke baya ke amfani da kananzir ko man fetur. Fannin sufuri da ke kula da JetPackda shugabansa David Mayman ya ce ayyuka sun yi wa kamfanin yawa saboda bukatar rigar da ake nunawa cikin kwanaki biyu da ake yin atasisaye. Mista Mayman ya ce rigar tahi sama da kamfaninsa ke samarwa, ba ta da wuyar amfani. An yi kokarin takaita tashinta sama, wanda ke amfani da ita ya ke danna wani madanni, da kuma ya ke taimakawa mutum yin dama ko hagu. Sannana kwai dan allon kwamfiyuta da ke dauke da bayanai ciki har da yawan man fetur, da karfin inji, da zafin yanayi da kuma karfin batiri. Mista Mayman ya ce babu wata matsala da ami amfani da shi zai fuskanta indai ya bi komai daki-daki da bin ka'idoji. ''Ina ganin ba ka bukatar wani atisaye daga fannin sufuri kafin ka fara amfani da rigar tashi sama, ko matuki da zai taimaka maka. abin da ka ke bukata shi ne maida hankali da fahimtar abin da ka ke yi.'' inji Mayman. Kamfanin Gravity ya yi nufin shirya wasan tsere na sama na farko, a watan Maris shekarar 2020, amma hakan ba ta samu ba saboda barkewar annobar cutar korona. Shugaban kamfanin, Richard Browning, tsohon dan kasuwar mai ya ce ya na shirin fara yi wa mutane atisaye musamman wadanda za su shiga gasar tseren."	https://www.bbc.com/hausa/rahotanni-57724749
politics	Da alama sabuwar baraka na shirin kunno kai a jam’iyyar PDP	Ga alama daukar gwamnan Jihar Delta, Ifeanyi Okowa, da dan takarar shugaban kasa a babbar jam’iyyar adawa a Najeriya PDP Atiku Abubakar ya yi na nuna yiwuwar barkewar sabuwar baraka a jam`iyyar.  Irin yadda wasu fitattu a jam’iyyar da ake yi wa kallon manya a PDP suka fito suna kokarin kwayewa dan takarar shugaban kasar zani a kasuwa, inda suke cewa bai kyauta ba da ya tsallake gwamnan jihar Rivers Nyesom Wike, ya dauki  a matsayin abokin takara, alama ce ta yankan shakku cewa za su kunna wata wutar rikici, wadda idan ba a yiwu  tubkar-hanci ba za ta cinye jam`iyyar.  Farfesa Kamilu Sani Fagge, Malami a Jami`ar Bayero ta Kano, ya shaida wa BBC cewa idan  jam’iyyar ta PDP ba ta yi kokari ta  dinke barakar da ke cikinta  ba, hakan zai yi mata babbar illa.  Ya ce “Irin wannan barakar ce ta janyo wa jam’iyyar matsala a zaben 2015, don haka idan har ba su dinke ta ba lallai za su sha mamaki a zabe mai zuwa.” Shi dai gwamnan jihar Binuwai Samuel Ortom, a wata zantawa da`yan jarida ya ce sam-sam dan takarar shugaban kasar Atiku Ababukar, bai yi halacci ba da ya ki amincewa da gwamna Wike a matsayin mataimaki.  Ya kuma ce ko bayan da ya zabi Okowa, bai yi wani yunkurin lallashin Wike ba, don haka babu laifi idan Wike ya juya wa jam`iyyar da kuma dan takarar nasu baya.  Shi kuwa tsohon gwamnan Ekiti, Ayo Fayose, cewa ya yi a kule yake kuma ya yanke shawarar goyon bayan mulki ya koma kudancin Najeriya, wato yankinsa, saboda ba a kai ruwa daji gida bai jika ba.  Wadannan jiga-jigan PDP na wannan tada-kurar ne a dai-dai lokacin da wasu`yan takarar shugaban kasa da kusoshin wasu jam`iyyun hamayyar ke jele zuwa wajen Wike, kuma ga dukkan alamu da nufin yin wuf da shi daga jam`iyyar PDP.  Jam`iyyar PDP dai  ba ta dade da kashe maganar karba-karba da tsayar da dan takarar shugaban kasa ba kuma sai ga wata sabuwa.	https://www.bbc.com/hausa/articles/c908w2w8e9qo
business	Tattakin jan hankali kan kawo karshen bautar da yara da tursasa musu yin aiki a Najeriya	A ranar Juma'a ne wasu mutane suka yi tattaki na jan hankula akan kawo karshen bautar da yara da tarsasa musu yin aiki a babban birnin Najeriya Abuja.  Bello Habeeb Galadanchi ya halarci wannan gangami ga kuma rahoton da ya haɗa.	https://www.bbc.com/hausa/articles/c80q8dzz017o
sports	Kasuwar 'yan kwallo: Makomar Kane, Lewandowski, Ronaldo, Koulibaly, de Ligt	Bayern Munich na duba yiwuwar daukar dan wasan gaba na Ingila da Tottenham Harry Kane, mai shekara 28, a matsayin wanda zai maye gurbin  Robert Lewandowski, dan wasan mai shekara 33, mai kai hari na Poland ya na son barin Bundesliga a karshen kakar nan. (Kicker - in German) Chelsea da Paris St-Germain za su shiga zawarcin dauko Lewandowski idan bai amince da komawa Barcelona ba. (Mail) Barcelona ta yi amanna za ta rattaba hannu kan kwantiragin dauko dan wasan tsakiya na Bernardo Silva, mai shekara 27, daga  Manchester City. (Mundo Deportivo - in Spanish) Shugaban kungiyar Chelsea, Thomas Tuchel na son dauko dan wasan  Manchester United, kuma na gaban Portugal Cristiano Ronaldo, mai shekara 37, zuwa Stamford Bridge a wannan kakar. (Mail) West Ham ta maida hankali kan dan wasan Roma da Netherlands winger Justin Kluivert, mai shekara 23, bayan dan wasan Villarreal's Arnaut Danjuma, mai shekara 25 ya kubuce ma ta. (Gazzetta dello Sport - in Italian) Chelsea na gab da kammala ciniki da Napoli, har na fam miliyan 34, inda ta ke tambayar farashin dan wasan tsakiya da baya na Senegal  Kalidou Koulibaly, dan shekara 31. (Corriere dello Sport, via Sun) A wani bangaren kuma, Juventus na shirin rattaba hannu kan dan wasa Koulibaly, farashin fam miliyan 90, da suke fatan samu daga mai tsaron baya na Netherland Matthijs de Ligt, inda su ma Bayern Munich da Chelsea, zawarcin dan wasan da suke kaunar dauka mai shekara 22. (Tuttosport - in Italian) Everton ta shirya tsaf domin tayin mai tsaron ragar Ingila, Jordan Pickford, mai shekara 28, in da suke fatan tsawaita sabon kwantiragin. (Liverpool Echo) Arsenal na tattaunawa da Benfica, bayan sun mika tayin sayo dan wasan baya na Sifaniya  Alex Grimaldo, mai shekara 26, kan farashin fam miliyan 6.4.  (Express)	https://www.bbc.com/hausa/articles/cy9p5qvgq7lo
entertainment	...Daga Bakin Mai Ita tare da Momee Gombe	Latsa hoton da ke sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 92, BBC ta tattauna da Momee Gombe, inda ta amsa tambayoyin da suka shafi rayuwarta. Daukar bidiyo da tacewa: Yusuf Ibrahim Yakasai	https://www.bbc.com/hausa/media-60935654
religion	Bidiyon Ku San Malamanku tare da Malam Muhammad Mashhud	Malam Muhammad Mashhud mahaddaci kuma masanin Alkur'ani, wanda kuma yake karantar da ilimi a Masallacin Madina dake Saudi Arabia.	https://www.bbc.com/hausa/media-56847844
entertainment	Dangantakar Sarauniya Elizabeth II da Afirka	A﻿ ranar 8 ga watan Satumban 2022 ne Fadar Buckigham ta sanar da rasuwar Sarauniya Izabel ta Ingila. A﻿ cikin jerin rahotannin da BBC ke fitarwa don waiwaye kan rayuwarta, wannan bidiyo ya yi duba ne a kan ziyarar da ta kai wasu ƙsashen Afirka tun zamanin da take Gimbiya.	https://www.bbc.com/hausa/articles/c9wygzkem1po
sports	Abin da ya kamata ku sani kan wasan B﻿razil da Koriya ta Kudu	T﻿awagar Brazil za ta kara da ta Koriya ta Kudu a wasan zagaye na biyu a Gasar Cin Kofin Duniya da Qatar ke karbar bakunci. Brazil mai kofin duniya biyar za ta fafata da Koriya a filin wasa da ake kira 974 ranar Litinin. B﻿razil ta kawo wannan matakin, bayan da ta ja ragamar rukuni na bakwai da maki shida, ita kuwa Koriya ta Kudu ita ce ta biyu a rakuni na takwas da maki hudu. W﻿annan shi ne karo na takwas da za su fafata a tsakaninsu, amma a wasan farko a babbar Gasar Tamaula ta duniya - Brazil ta ci shida da rashin nasara daya. A﻿ cikin watan Yuni tawagogin biyu sun hadu a wasan sada zumunta, inda Brazil ta yi nasara da ci 5-1. W﻿asa hudu daga 10 a baya Brazil ta yi rashin nasara a Gasar Cin Kofin Duniya. W﻿annan shi ne karon farko da Koriya ta Kudu za ta buga wasan zagaye na biyu a babbar Gasar Kofin Duniya tun bayan 2010. A﻿ shekarar Uruguay ta doke Koriya a zagayen kungiyoyi 16 a wasannin. B﻿razil ta haura karawar zagaye na biyu a wasa bakwai baya a babbar Gasar tamaula ta duniya. R﻿abonda a fitar da Brazil a wannan zagayen na tawagogi 16 tun 1990, bayan da Argentina ta doke ta a Gasar. W﻿asa da aka kara tsakanin Brazil da Koriya ta Kudu 2022/2023 Wasan sada zumunta Alhamis 2 ga watan Yuni 2018/2019 Wasan sada zumunta Talata 19 ga watan Nuwambar 2019 2013/2014 Wasan sada zumunta Asabar 12 ga watan Oktoban 2013 2002/2003 Wasan sada zumunta Laraba 20 ga watan Nuwambar 2002 1998/1999 Wasan sada zumunta Lahadi 28 ga watan Maris 1999 1997/1998 Wasan sada zumunta Lahadi 10 ga watan Agusta 1997 1995/1996 Wasan sada zumunta Asabar 12 ga watan Agusta 1995	https://www.bbc.com/hausa/articles/cv2n18q27mjo
entertainment	Fina-finan Kannywood 10 da suka fi shahara a 2019	"DagaMuhsin Ibrahim, Jami'ar Colonge muhsin2008@gmail.com Har yanzu dai masana'antar fim din Hausa, wato Kannywood, tana nan daram. Kamar yadda watakila mutane da yawa suka sani, masana'antar tana fama da kalubale iri-iri. Lokaci zuwa lokaci, takan samu kanta cikin abubuwa da babu dadin ji. Mafiya shahara daga abubuwan a wannan shekarar su ne, yadda siyasa ta kawo rabuwar kai a tsakanin 'yan masana'antar. Sannan, wasu jarumai mata sun samu rashin jituwa har ya kai ga bidiyon rikicin nasu ya karade ko'ina; da kuma kama wani shahararren mai ba da umarni; sannan da yadda yanayin suturar wasu jarumai mata ya janyo wa masana'antar Allah-wadai da zagi da tsinuwa, da dai sauran abubuwa. Zan iya cewa ban kalli wasu fina-finai da ya kamata su zama suna cikin shahararru 10 na shekarar 2019 ba. To sai dai ba a Kano nake ba, ta yadda zan rika zuwa sinimar Kano guda dayar nan, inda a nan ne ake gabatar da fina-finan Kannywood ga jama'a. Saboda haka, wadannan suna cikin fina-finan da suka kece raini a cikin shekarar nan. Sannan, ba bisa daraja aka jero su ba. 1. Doya da Manja Shi wannan fim din babu kamarsa a Kannywood. Ya hado kan Hausawa da Yarabawa ne, biyu daga cikin manyan kabilun Najeriya uku, ta hanyar mu'amala da auratayya. Hafsat Idris ce, a matsayinta na Bayerabiya a fim din, ta fara soyayya da Aminu Sharif Momoh, Bahaushen dan sanda, wanda ya ceceta daga hannun wasu 'yan iska. Dukkansu biyun sun fuskanci kalubale daga wajen 'yan uwa da iyayensu saboda bambancin kabilar da ke tsakaninsu. Sai dai daga bayan sun shawo kan duka matsalolin, sannan suka yi aurensu kuma suka rayu cikin farin ciki. Wannan fim ya cancanci jinjina saboda irin yadda sautinsa ya fito ral da yadda kowane jarumi ya yi matukar abin da ya kamata, musamman yadda Hafsat Idris ta kwalmada muryarta ta koma kamar ba ta Hausawa ba. Jigon fim din ma ya bayar da ma'ana ganin yadda ya yi kokarin hado kan wadannan kabilun. Sai dai, duk da haka, fim din ya yi tsawo da sauran 'yan matsaloli dai nan da can. 2. Hauwa Kulu Wannan shi kuma yana bayar da labarin wata da aka taba yi mata fyade ne, wacce ta girma ta zama alkali da ba ta lamuntar rashin gaskiya. Sai dai an taba kawo mata karar wani al'amari da ya tayar mata da tsohon miki har ma ya kusa saka ta yin rashin gaskiya. Hajara Usman ita ta ceci Hauwa Kulu kuma ta tallafa mata wajen gina rayuwarta bayan da mai garinsu, mai matukar son mata ya lalata ta. Daga baya sai ta (wato Hajara Usman) hada su aure da danta, Ali Nuhu, wanda har suka haifi yaro daya. Wannan yaron shi ne ya yi fyade wa 'yar aikin gidansu, har aka kai al'amarin gaban kotun Hauwa. Fim din ya dace da wannan zamanin sannan yana dauke da abubuwan jarumta. Zai yi tasiri ga wadanda suka kalle shi. Na jinjina wa fim din sosai saboda irin jigonsa da yanayin tsarinsa da yadda jaruman suka tafiyar da shi. Sai dai, da zai fi idan da an sauya wasu abubuwa: yadda aka sanya Gabon -- budurwa da ita -- ta zama mahifiya ga saurayin da ya riga ya girma; da bukatarta ta neman hakki a matsayinta na wadda aka yi wa fyade; da sauransu. Ali Nuhu ne daraktan fim din yayin da Bashir Maishadda kuma shi ne furodusa. 3. Tsalle Daya A hankali dai, masu shirya fim a Kannywood suna dagewa wajen zabar abun da za su yi fim a kai. Tsalle Daya wani shiri ne game da yadda satar mutane don kudin fansa ya yawaita a Najeriya. Wasu lokuta, mutane sukan yi karyar an sace su, ko 'yan uwansu don samun kudi wajen wani.  A wannan shirin, Jamila Nagudu ce ta kitsa makircin satar danta don ta samu kudi a wajen mijinta, Ali Nuhu. Lokacin da 'yan sanda suka yi bincike sai suka bankado wasu boyayyun al'amura masu tayar da hankali. Daga karshe dai a haka dan nan natan ba a samu an kubutar da shi ba. Fim din ya dace da wannan lokacin, kuma yin irinsa ba karamar jarumta ba ce. Nagudu da Teema Yola da Daso, da sauransu sun taka rawar gani. Duk da cewa wakar ciki ta kayatar, amma babu bukatarta sosai. 4. Yanayi Wannan kuma labarin wata harija ce, Hajiya Sha'afatu (Zainab Indomie), wacce mijinta dattijo ne, ya rasa rayuwarsa a kokarinsa na biya mata bukata irin ta aure. Bayan mutuwar tasa sai ta koma mai biye-biyen samari don yin lalata (abin da a Turance a ke cewa ""Sugar Mummy""). Sai take ta yaudarar samari don samun biyan bukatar sha'awarta -- ciki har da dan uwan kawarta da kuma saurayin da 'yarta za ta aura. Daga karshe dai al'amura suka juya mata baya. Fim din yana koyar da darussa ta hanyar gargadi daga fadawa harkar biye-biye ta ""Sugar Mummy."" A ƙoƙarin fim din na fayyace komai game da irin wannan harka, sai kuma aka so a dan kauce hanya. In da an saye wasu al'amura, da abin ya fi kyau. Sunusi Oscar 442 ne daraktan, sannan Naziru Dan Hajiya kuma shi ne furodusa. 5. Namijin Kishi Wannan fim labari yake bayarwa a kan Habibu (Sadiq Sani Sadiq) mutum mai matukar kishi, wanda kullum kokarinsa shi ne ba da kariya wa kyakkyawuyar matar nan tasa, Fa'iza (Hafsat Idris), daga shiga hurumin kowane mutum idan ba shi ba. Aurensu bai yi tsawo ba saboda ya sake ta. To sai dai Habibu yana son Fa'iza matuka, har ya yi kusan haukacewa saboda bukatarsa ta sake aurenta - abin da ba mai yiwuwa ba ne. Da hakan ya ki yiwuwa, sai ya fara kokarin hana ta sake aure. A karshe dai ya fahimci kuskurensa kuma ya yi nadama. Daraktan fim din, Ali Gumzak, tare da furodusan, Yakubu M. Kumo, sun yi kokari. Fim ne na ban-dariya mai dauke da jigo da zai iya ba da tausayi. Wannan shi ne dalilin da ya sa mutum zai iya shiga bakin cikin idan yana kallonsa. Ba makawa, duk da bajintar Sadiq Sani Sadiq, ya dan so ya wuce misali a wasu wuraren. Sannan, da ya kamata a tafiyar da wasu abubuwan a kan doron bincike da ilimi saboda muhimmancinsu ga aure da kuma mahangar Addinin Musulunci, musamman a arewacin Najeriya - inda nan ne mutuwar aure ta yawaita. 6. Jidda Shi kuma wannan labarin wasu kawaye 'yan makaranta biyu ne, Salma da Jidda. Yayin da ita Salma ta fito ne daga gidan masu akwai, Jidda kuma ba su da karfi. Wata rana sai suka samu rashin jituwa, har Jidda ta sha alwashin kashe Salma. Washegari kuwa sai aka samu gawar Jidda. 'Yan sanda kuwa sai suka kama Jidda - da zargin aikata kisan. Aka same ta da laifi har aka yanke mata hukuncin kisa ta hanyar rataya. Daga baya kuwa, saurayinta, wanda lauya ne (Ibrahim Maishinku), ya zurfafa bincike sai ya gano ashe kawunta ne ya kashe ta - wanda ta kama shi yana kwanciya da mahaifiyarta duk lokacin da mahaifinta ba ya nan. Yayin da Ali Gumzak ne darakta, Alhaji Sheshe kuma furodusa, Jidda ya samu jinjina ne saboda dalilai da dama. Ya kayatar, kuma ya sanya wa masu kallo son ganin me zai faru a gaba ne saboda sai a karshe ne kowace matsala ta warware. Abin ya kayatar ganin yadda aka tsara fim din da yanayin kwalliya da kuma yadda kowane tauraro ya taka rawar gani. Sai dai an samu maimaicin wasu wurare da hirarraki. 7. Manyan Gobe Shi wannan shirin fim ne na daban. Labari ne a kan cutar shan-inna. Wani mutum ne da bai yi wani karatu ba (wato Al-Amin Buhari), wanda a kullum shi adawa yake yi da duk wani abu na zamani - ciki har da riga-kafin shan-inna. Sannan ya hana matarsa (Jamila Nagudu) shan duk wani magani (ko na tsara iyali). Shi cewa ya yi ma duk wani abu mai kama da wannan ya saba wa Musulunci. Daga karshe dan daya ya mutu; dayar 'yar tasu Maryam kuma shan-inna ya gurgunta mata duka kafafuwanta. Bayan haka kuma ya saki matarsa, sai al'amura suka kara rincabewa. Ta dalilin kungiyar tallafi ta Muhammadu Sunusi, gurguwar 'yar nan tasu ta samu damar nuna bajintarta a fagen ilimi. Muhammad Nata'ala shi ne furodusan, Ali Gumzak kuma darakta. Fim din ya tabo al'amura ne game da mu'amala da al'ada kan yadda ake da kuskuren fahimta game da riga-kafin shan-inna. Kuma yana assasa wanzuwar limi -- musamman na 'ya mace -- wanda yawancin iyaye suke masa riƙon sakainar kashi. 8. Madubin Gobe Wannan, kamar sauran fina-finai, kagaggen labari ne amma cike yake da darussa. Ibrahim Mandawari, wani hamshakin mai kudi, wata rana kawai sai ya bayyana wa iyalinsa cewa duk abubuwan nan da ya mallaka fa ba nasa ba ne. Ya mayar da duk abubuwan da ya mallaka, ciki har da gidansa, ga wani talakan da ba a ma san shi ba (wanda Shehu Hassan Kano ya fito a matsayinsa). Haka dai ya koma gidan laka a kauye. Bayan haka ya faru, sai abubuwa suka sauya: Shehun da a baya mataulauci ne kawai sai shi da matarsa suka fara wulaƙanci, rashin gaskiya, almubazzaranci, da sauransu. Mai ba su tallafin sai ya yi amfani da wani ma'aikancinsa don ya jarraba su -- ba su samu nasarar cin jarabawar nan ba kuwa. Saboda haka sai ya dawo ya karbe dukiyarsa. Daraktan Sulaiman Bello Easy ne. Furodusa kuma Kabiru A. Yako. Shirin fim din ya cancanci jinjina saboda nuninsa ga yadda dan'adam yake da mantuwa da mugunta. Wannan ya dace da fadin Hausawa: ""Allah ya san halin jaki da bai yi shi da kaho ba"". Sai dai shirin ya yi tsayi, kuma wasu jarumai ba su yi wani abin-a-zo-gani ba. 9. Dawood Kamar yadda sunan ya nuna, fim din ya ta'allaka ne a kan Dawood (Ali Nuhu), wani mutum mai kudi da kuma karamci cikin al'ummar da yake. Yana da 'ya, Balkisu Shema, wacce kawarta kuma 'yar ajinsu, Rahama Nijar, ta tsinci kanta cikin matsi na rashin kudi. Yana jin haka a wajen 'yar nan tasa, sai ya kawo mata agaji. Ya biya wa Rahama kudin makaranta, kuma ya taimaka wa iyayenta. Hakan sai ya sa ya samu farin jini a wajen Rahama. Lokacin da aka ce ta fito da miji, kawai sai ta ambaci Dawood. Matarsa, marigayiya Hauwa Maina da diyarta suka dai karbe ta hannu bibbiyu a matsayin abokiyar zama. Kamar dai yadda karin maganar ke cewa, ""babu abin da ya kai karamci saka mutum samun farin jini."" Fim din, wanda Abdulaziz Dansmall ne furodusa, Sunusi Oscar kuma darakta, ya yi kokarin gasgata waccar karin maganar. Labarin gajere ne kuma watakila za mu iya cewa bai yi kama da abin da zai faru a zahiri ba. Baya ga haka, duk 'yan wasan sun taka rawar gani. 10. Barazana Wannan shiri, wanda ya samu lambobin yabo iri-iri, an yi shi ne a kan ""fashi da makami,"" da ""satar mutane,"" da kuma yunkurin 'yan sandan Najeriya wajen ganin masu irin wadannan laifuka sun fuskanci fushin doka. A bayyane yake cewa 'yan sandan Najeriyar sun tallafa wa masu yin fim din wajen shirya shi. Amfani da gine-gine da motoci da inifom da wasu abubuwa na 'yan sandan abu ne da ya kayatar, kuma za a iya cewa ba a taba ganin irin hakan ba. Shirin fim din ya yi zarra gami da samun kimtsattsen tsari kuma mai jan hankali. Daya daga cikin manyan jaruman fim din, TY Shaba, shi ne furodusa, Muhammad Bashir Waya kuma shi ne darakta."	https://www.bbc.com/hausa/labarai-50913758
religion	Saudiyya ta gargaɗi Netflix kan fina-finan da ke keta dokokin Musulunci	"Ƙasashen Larabawa na yankin Gulf sun nemi kamfanin Netflix ya cire dukkan fina-finan da suka saɓawa dokokin Musulunci da al'adun tabiyya, kamar yadda kafar yaɗa labarai ta Saudiyya ta ruwaito. A wata sanarwa da ƙungiyar ƙasashen yankin Gulf ɗin ta fitar ta yi gargadi cewar wasu fina-finai na baya-bayan nan da aka yi don yara sun saɓa wa dokoki. Sai dai ba a yi wani ƙarin bayani ba. Amma kafar talabijin ta Saudiyya ta nuna wasu bidiyo da aka dusaseh fuskarsu na katun ɗin fim ɗin Jurassic World: Camp Cretaceous, wanda aka nuna wasu yara mata biyu suka nuna suna son juna tare da sumbatar juna. Gidan talabijin na Al Ekhbariya da ya nuna wani sashe na fim ɗin da wani kamfanin Faransa na Cuties ya shirya, ya sanya take kamar haka ""bidiyon da ke nuna rashin ɗa'a da rusa tarbiyya wanda ke barazanar lalata tarbiyyar yara."" A wani bidiyon da Al Ekhbariya ta wallafa a shafinta na intanet ta yi zargin cewa fim ɗin na ""yaɗa luwaɗi da maɗigo ne."" Kazalika gidan talabijin ɗin ya yi hira da mutane da dama da suka yi irin wanan zargin tare da kiran hukumomi su ɗauki mataki cikin gaggawa. An tuntuɓi Netflix da ya cire bidiyon, da kuma duk wasu fina-finai da aka shirya don yara, tare da tabbatar da bin dokoki,"" kamar yadda sanarwar haɗin gwiwa daga hukumar kula da fina-finai ta Saudiyya da ta kula da kafafen yaɗa labarai. Hukumomi za su sa ido don ganin ko an bi umarnin, tare da ɗaukar matakan shari'a idan har aka ci gaba da yaɗa fina-finan"", kamar yadda suka yi gargaɗi. Babu wani martani daga kamfanin Netflix.  Duk da cewa Saudiyya ba ta da wasu dokoki na damar zaɓar jinsi, amma yin luwadi da madigo da zina haramun ne a ƙasar. A ƙarƙashin dokokin Musulunci na ƙasar dai, hukuncin duk wanda aka kama da laifin luwaɗi ko madigo hukuncinsa shi ne kisa ko bulala, ya dangata girman laifin. A watan Afrilu, sinimomi a Saudiyya ba su nuna wani fim mai taken 'Doctor Strange' ba bayan da hukumomin ƙasar suka ce akwai abubuwan da suka shafi luwaɗi da maɗigo a cikinsa. Sannan a watan Yuni ma an haramta kallon wani fim na katun da ke yaɗa aƙidar auren jinsi a Saudiyyan da kuma ƙasar haɗaɗɗiyar Daular Larabawa. A watan da ya gabata kuma hukumomin Saudiyya sun zargi Youtube da sanya wasu tallace-tallace na keta dokokin Musulunci."	https://www.bbc.com/hausa/articles/cd1evjrer57o
sports	An dakatar da haska wasannin Premier Rasha	"Hukumar shirya gasar Premier ta dakatar da yarjejeniyarta da Rasha na haska gasar sakamakon mamayar da Rashan ta yi wa Ukrain me makwabtaka da ita. Wannan mataki zai fara aiki ne nan take, wanda hakan ke nufin ba za a haska wasanni hudun da za a yi ba a gasar ranar Alhamis. An yanke hukuncin ne cikin minti 15 na tattaunawar da aka yi ta sa a hudu da rabi da duka kungiyoyin gasar 20 a Landan a ranar Talata. Za a  bayar da taimakon fan miliyan daya domin taimakawa mutanen Ukrain. Wani kamfani da ake kira Rambler ne ke da lasisin haska gasar Premier a Rashan. A yanzu haka kuma yarjejeniyar sa da hukumar gasar na shekarar ta ta karshe. A wani matakin kuma na daban, hukumar FA itama ta soke yarjejeniyarta da Rasha. Hakan na nufin babu ko wasa guda daga cikin na kusa da karshe da za a yi a gasar FA da za a haska. Premier ta yi Allah-wadai da mamayar da Rasha ta yi wa Ukrain kuma duka kungiyoyin gasar sun amince da wannan mataki. ""Muna kiran a samu zaman lafiya kuma muna fatan wadan nan matakai da muke dauka za su yi tasiri,"" hukumar gasar ta sanar. ""Hukumar ba da agajin gaggawa za a bai wa fan miliyan dayan domin raba kayan agaji ga mabukata."" A makon jiya, kungiyoyin Premier sun nuna goyon baya ga Ukrain ta hanyar daura kambu mai launin tutar kasar, yayin da aka rika sanya tutar kasar a ko ina a cikin filayen wasa. Wannan mataki na da alaka da kin haska wasannin Premier da China ta yi a makon jiya. China dai na da alakar siyasa ta kud-da-kud da Rasha."	https://www.bbc.com/hausa/wasanni-60651449
technology	George Floyd: Twitter ya daina amfani da wasu kalmomi	"Kamfanin sada zumunta na Twitter zai daina amfani da kalmomi irin su 'master' wato ""ubangida"", 'slave', wato ""bawa"" da kuma ""blacklist"" wanda ke nufin 'haramci' da zummar kyautata kalamansa yayin sadarwa. Ana yawaita yin amfani da kalmomin wajen sarrafa tsarin shafukan sada zumunta tun da aka kirkiri kamfanonin shekaru da dama da suka wuce. Shi ma bankin Amurka JPMorgan ya dauki irin wannan mataki a yayin da kamfanoni da dama suke kokarin daina nuna wariyar launin fata sakamakon kisan dawasu 'yan sanda farar-fata suka yi wa wani akar-fata mai suna George Floyd a birnin Minneapolis. Masana sun ce za a yi asarar miliyoyin dala wajen maye gurbin wadannan kalmomi kuma matakin zai dauki watanni da dama kafin a kammala shi. A tsarin intanet, ""ubangida"" na nufin babban makunni da ke sarrafa ""bayi,"" ko kuma yake samar da irin su da dama. ""Blacklist"" na nufin abubuwan da aka haramta ba su wata dama, mana'a shafukan intanet da aka haramta. Ranar Alhamis, sashen injiniyanci na kamfanin Twitter ya wallafa jerin sakonni da yake so ""ya kawar domin ya maye gurbinsu da kalamai masu armashi"". Kalaman sun hada da ""jadawalin farar-fata"" wanda za a maye gubinsa da ""jadawabin da za a bari""  da kuma ""ubangida/bawa"" wanda za a maye gurbinsa da ""shugaban/mabiyi"". A watan jiya, mutumin da ya kafa kamfanin  Twitter Jack Dorsey ya bayar da gudunmawar $3m ga shirin Know Your Rights Camp na tsohon dan wasan Colin Kaepernick domin ""fafutukar neman 'yanci da zaman lafiya"" ga al'umomi marasa rinjaye. Kamfanin JPMorgan ya ce yaa duba  yiwuwar soke amfani da tsofaffin kalmomi na intanet a yayin da ake ci gaba da fafutukar kamfe na kare 'yancin bakar-fata Black Lives Matter a duniya. Ya ce kalmomin sun fito a wasu tsare-tsaren fasahar sadarwarsa."	https://www.bbc.com/hausa/labarai-53274746
politics	Dokokin da INEC ta fitar game da yin kamfe da na kashe kuɗin jam'iyyu	"H﻿ukumar zaɓe mai zaman kanta a Najeriya ta fitar da ƙa'idojin yaƙin neman zaɓe da kuma kuɗin da jam'iyyu da 'yan takararsu za su kashe yayin da ake tunkarar babban zaɓe na 2023. Shugaban Sashen Wayar da Kan Masu Zaɓe na Independent National Electoral Commission (INEC) Festus Okoye ya ce hukumar ta fitar da ƙa'idojin ne a ranar Alhamis bayan wani taro da masu ruwa da tsaki suka gudanar. Cikin ƙa'idojin har da adadin kuɗi na gudunmawar da 'yan takara ko jam'iyyunsu za su karɓa daga hannun magoya bayansu. Kazalika hukumar zaben ta tanadi waɗansu takardu da za ta yi amfani da su wajen bin diddigin hidimar da jam`iyyun siyasar suke yi da kudi. A﻿ watan Fabarairun 2023 INEC za ta gudanar da babban zaɓen, inda 'yan Najeriya za su zaɓi shugaban ƙasa da gwamnoni da 'yan majalisar tarayya da na jiha a mafi yawan jihohin ƙasar. A﻿ wannan shekara ne Shugaban Najeriya Muhammadu Buhari ya saka wa sabuwar Dokar Zaɓe ta 2022 hannu, bayan an yi wa ta 2010 kwaskwarima. J﻿am'iyyar APC mai mulki na fatan sake lashe zaɓen a karo na uku bayan Buhari ya yi wa'adin shekara huɗu sau biyu, yayin da babbar jam'iyyar adawa ta PDP ke neman sake hawa mulkin bayan ta shafe shekara 16 tana jan ragamar ƙasar. Ga dokokin da INEC ta gindaya: INEC ta fitar da kundin s﻿abbin ƙa'idojin ne ƙari a kan tanade-tanaden Dokar Zaɓe ta 2022. Kundin ya ce: (1) Mafi yawan adadin kuɗi ko na kadara da wani mutum, ko wani rukunin mutane, ko wata ƙungiya,  zai bayar a matsayin gudunmawa ga jam'iyyar siyasa ko mai neman takara ba zai wuce naira miliyan 50 ba (N50,000,000). (2) Kar jam'iyya ta karɓi adadin kuɗin da ya zarta naira miliyan 50 sai dai fa idan za ta faɗa wa INEC inda ta samu kuɗin. (3)  Dole ne gudunmawar da wani ko wata ƙungiya za ta bai wa ɗan takara ta zama daga kwana 150 da aka ware don yin yaƙin neman zaɓe zuwa kafin ranar kaɗa ƙuri'a. (4)  Gudunmawar da wani ko wata ƙungiya za ta bai wa mai neman takara, ta kasance daga ranar da aka kafe sanarwar ranar zaɓe zuwa lokacin kammala zaɓukan fitar da gwani. H﻿aka nan, INEC ta ce bai dace 'yan takara su kashe kuɗin da ya zarta adadin da Dokar Zaɓe ta 2022 ta sharɗanta ba. Sashe na 88 na dokar ya ce: ""﻿(1) Mafi yawan adadin abin da ɗan takarar shugaban ƙasa zai kashe a lokacin zaɓe shi ne naira biliyan biyar (N5,000,000,000). ""﻿(2) Mafi yawan adadin abin da ɗan takarar gwamna zai kashe a lokacin zaɓe shi ne naira biliyan ɗaya (N1,000,000,000). ""﻿(3) Mafi yawan adadin abin da ɗan takarar sanata zai kashe a lokacin zaɓe shi ne naira miliyan 100 (N100,000,000), da kuma naira miliyan 70 (N70,000,000) ga ɗan takarar majalisar wakilai. ""(5) A zaɓen majalisar dokokin jiha kuma, mafi yawan adadin kuɗin da za a kashe shi ne miliyan 30 (N30,000,000). ""(6) A ɓangaren zaɓen shugaban ƙaramar hukuma, mafi yawan adadin kuɗin da za a kashe shi ne naira miliyan 30 (N30,000,000). ""﻿Dangane da zaɓen kansila, mafi yawan adadin kuɗin da ɗan takara zai kashe shi ne miliyan biyar (N5,000,000). K﻿undin INEC ya kuma umarci dukkan jam'iyyun siyasa a Najeriya da bayyana dukkan samunsu da kuma inda suka samu kuɗin. Y﻿a ce: ""Dole ne kowace jam'iyya ta miƙa wa INEC cikakken rahoto na shekara game da kadarorinta da basukan da ake bin ta, da bayanin inda ta samu kuɗinta da sauran kadarori, haɗi da bayanin yadda ta kashe kuɗin daga 1 ga watan Fabarairu zuwa 30 ga Maris na shekara ta gaba cikin kwafin takarda da na latironi."" H﻿ukumar zaɓe a Najeriya ta haramta wa jam'iyyu karɓar gudunmawar kuɗi daga ƙasashen waje. ""﻿Dole ne kowace jam'iyya ta sanar tare da aika wa INEC duk wasu kuɗi ko kadara da aka aike mata daga wajen Najeriya cikin kwana 21 da faruwar hakan. ""Idan akwai buƙata, za a nemi jam'iyyar ta gabatar da waɗannan bayanan kamar yadda INEC za ta buƙata."" B﻿ugu da ƙari, kundin ƙa'idojin ya umarci jam'iyyu su gabatar mata da rahoton abin da suka yi da kuɗi matuƙar sun shiga zaɓen da aka kammala. ""Duk jam'iyyar da ta shiga wani zaɓe, wajibi ne ta aika wa shafin da aka tanada na musamman da bayanan abin da ta kashe a lokacin zaɓen cikin wata shida da kammala shi. ""﻿Wajibi ne a fara haɗa rahoton daga kwana 360 zuwa ranar ranar zaɓe."" ""﻿Duk jam'iyyar da ta ɗauki nauyin wani ɗan takara, dole ne ta miƙa wa shafin da aka tanada rahoton gudunmawar da ta samu daga wasu mutane da ƙungiyoyi cikin wata uku da bayyana sakamakon zaɓen. ""﻿Rahoton sai ya ƙunshi sunaye da adireshi da sana'a ta mutanen da suka bayar da gudunmawar da kuma adadin kuɗin."" ""﻿Wajibi ne dukkan jam'iyyu su tabbatar cewa 'yan takararsu sun mallaki cikakken bayani kowace gudunmawa da kuma sauran hanyar samun kuɗi, kuma bayanan su ƙunshi suna da adireshi da sana'ar mutanen da adadin kuɗin."	https://www.bbc.com/hausa/articles/cqv4wn5j89eo
business	Bidiyo: Kantin cin abincin N30 a Kano	Latsa alamar hoton da ke sama domin kallon wannan bidiyon An bude wurin cin abinci na Naira 30 a Kano. Hakan ya faru ne bayan Ministan Aikin Gona a Najeriya Muhammad Sabo Nanono ya bayyana cewa da naira 30 kacal, mutum kan iya cin abinci har ya koshi a Kano. Bidiyo: Khalifa Shehu Dokaji Hada bidiyo: Abdulbaki Aliyu Jari	https://www.bbc.com/hausa/labarai-50185138
business	Manoman Najeriya na kokawa kan karancin taki	Manoma a Najeriya na ci gaba da kokawa game da karancin taki yayin da damina ta yi nisa. Manoman sun ce taki nau'in Yuriya, wanda shuka ke buƙata a daidai wannan lokaci da ake marka-marka, ya yi wahala a kasuwa. Dillalan takin dai na danganta ƙarancinsa a kasuwa da kamfanonin samar da shi, inda suke cewa ko sun biya kuɗi, ba sa samu.  Manoman musamman na arewacin Najeriya na cewa a yanzu ko da kudinka zai yi wahala mutum ya samu takin a kasuwa. Manoman shinkafa da masara da dawa na matukar bukatar takin domin ya taimaka wa amfanin gonar ya habaka. Alhaji Idris Mai Unguwa, shi ne shugaban kungiyar manoma ta Jihar Jigawa, kuma ya shaida wa BBC cewa tun da watan Agusta ya kama taki nau'in Yuriya ya soma wahala. Ya bayyana cewa ko da manomi ya ci sa'a ya samu takin, farashinsa ya tashi matuƙa. Haka kuma ya ce yanzu ne lokacin ruwa da ya kamata a ce an samu takin an saka, idan ba haka ba kuwa ba shi da wani amfani nan gaba. Ba iyakar manoman Jihar Jigawa ba ne ke kokawa da karancin takin samfurin Yuriya ba, sauran jihohin arewacin kasar ma haka lamarin yake, sai dai wasu jihohin kari a kan wannan matsalar, takunkumin da aka sanya na hana sayar da Yuriya din, saboda matsalar tsaro na matuƙar shafar su. Jihohin sun haɗa da Gombe da Yobe da Borno da Adamawa da Taraba. Alhaji Modibo Sadiq Nafada shi ne shugaban kungiyar manoma na jihar Gombe kuma ya shaida wa BBC cewa kamfanoni uku ne kacal ke wadatar da Najeriya da Yuriya inda ya ce matsalar Yuriya matsala ce da ta shafi Najeriya baki ɗaya. Ya bayyana cewa wannan matsala ta sa an koma amfani da kashin dabbobi da juji da sauran abubuwan da aka baro a baya inda ya ce manoma ba su jin daɗin wannan lamari. Sai dai dillalan takin sun bayyana cewa su kansu sun shiga halin rashin tabbas saboda sun shigar da kudi a kamfanonin samar da takin, amma a cewar Alhaji Haro Shehu, wani dillali a jihar Jigawa, har yanzu ba su samu takin ba. Duk kokarin da BBC ta yi domin ji daga hukumomi hakan bai yiwu ba. To sai dai wata majiya da ke kusa da shugaban kwamitin shugaban kasa kan harkokin taki, da kuma gwamnan jihar Jigawa Alhaji Badaru Abubakar, ta ce gwamnan ya zare hannunsa daga sabgar takin, tun shekaru biyu da suka gabata, saboda wasu tsare-tsare da wasu jami’an gwamnati suka bullo da su kuma ya yi gargadin cewa za su iya haifar da wannan matsalar da ake ciki yanzu.  Amma a cewar majiyar an yi biris da shawarar da ya bayar, al’amarin da ya sa ya kakkaɓe hannunsa duk da cewar bai ayyana sauka daga shugabancin kwamitin ba.	https://www.bbc.com/hausa/articles/cd1qevly7xwo
health	Zamantakewa: Abin da ke sa mata fushin 'ba gaira ba dalili'	Zamantakewa: Abin da ke sa mata fushin 'ba gaira ba dalili'	https://www.bbc.com/hausa/media-59098626
sports	Amsoshin takardunku 22 10 2022	S﻿hin mene ne asalin kyautar Ballon d'Or da ake bai wa gwarzon dan kwallon kafa na duniya a duk shekara? S﻿aurari wannan shiri domin sanin hakiƙanin wannan amsa.	https://www.bbc.com/hausa/articles/cydq655eq7do
technology	A﻿murka ta hana sayen kayan sadarwa na China saboda tsaro	Gwamnatin Amurka ta haramta sayar da sabbin na'urorin sadarwa daga wasu kamfanonin biyar na kasar Sin, sakamakon damuwa a kan harkokin tsaron kasar. Wannan dai shi ne karon farko da mahukunta suka dauki irin wannan matakin kan dalilan tsaro. Kuma ya biyo bayan takunkumin da aka sanya a baya ne wanda ya hana daya daga cikin kamfanonin da ake magana a kai - Huawei - samar da kayan aiki ga hukumomin tarayya a kan fargabar cewa za a iya amfani da su wajen leken asiri. Wannan shi ne mataki na baya-bayan nan a cikin jerin matakan da aka tsara domin takaita damarmakin  da kamfanonin sadarwa na kasar Sin ke samu a kasuwannin Amurka. Wanda mataki ne da ya samo asali a karkashin gwamnatin Obama kuma ya kara habaka a lokacin shugabancin Donald Trump. Bayan kamfanin Hauwaei matakin ya kuma shafi kamfanin ZTE daya daga cikin kamfanoni mafiya girma da ke samar da naurori na sadarwa. Wannan mataki bai tsaya ga Amurka ba hatta mahukunta a Birtaniya da Tarayyar Turai da Kanada da kuma Australiya suma sun dauki matakin takaita sayen kayayyakin kamfanonin na China. Sauran kuma kamfanonin da ke cikin jerin wadanda aka fitar na hada na'urar daukar hoto ta tsaro da kuma rediyon oba-oba. Sai dai kasancewar matakin ba nan take zai fara aiki ba kamfanonin za su iya ci gaba da sayar da kayayakinsu da aka amince da su a baya a Amurka. Ko-da-yake akwai yuwuwar cewa a soke wannan matakin  nan gaba. Kamfanin Huawei da sauran kamfanonin sun musanta zargin cewa suna samar wa gwamnatin China da bayanan sirri.	https://www.bbc.com/hausa/articles/cz9yy106vz7o
business	Ɓaro-ɓaron Macron zai iya kawo koma baya ga alakar Faransa da Afrika	"Shugaban kasar Faransa Emmanuel Macron ya kara daukar magana gaba-gaɗi a matsayin wani mataki na tafiyar da diflomasiyya, a wannan karon yana magana ne da shugaban Jamhuriyar Afrika Ta Tsakiya( JAT). Ya bayyana Faustin-Archange Touadéra a matsayin ""mai masaukin"" kungiyar Wagner, wata tawagar sojin Rasha da ke taimaka wa gwamnatin Jamhuriyar Afrika Ta Tsakiya wajen yaki da 'yan ta da kayar bayan da suke zamar wa kasar barazana. Paris ta nuna ɓacin ranta da wani sako da ke nuna ƙin jinin Faransa da wani makusanci shugaban Touadéra ya wallafa, da ke tuno da wani ɓacin rai kan kasar da ta yi musu mulkin mallaka. Shiga tsakiyar da Faransa ta yi da kuma sojojin Afrika a 2013, ya ceci Jamhuriyar Afrika Ta Tsakiya daga fadawa rikicin da zai janyo kiyan kiyashi ga fararen hula, suka tabbatar da an dawo tsarin dimokradiyya da aka yi zaben karkashinsa ya kuma bai wa Mr Touadéra damar lashe zabe a 2016. Sai dai kasar ta dogara ne kan sojin rasha wajen taimaka mata, a baya ta sanya hannu kan yarjejeniya da Rasha domin ba ta damar hakar zinare da gwal da makamashin uranium. Matakin da ya janyo fargaba da Moscow tare da janyo bacin rai ga masu adawa da Faransa, wannan ya sanya Mr Macros janye tallafin da yake bai wa kasar JAT. Macron cikin wata hira da ya yi da jaridar Journal du Dimanche (JDD) ya ce akwai bukatar a fito ƙarara a yi gargadi. Wannan maganganun nasa sun yi daidai da wani mataki da ya dauka wanda ba na kai tsaye ba, duk da cewa gwamantin Mr Toudera ta ce ita tsare-tsarenta da ma'aikatar tsaron Rasha ne ba da Wagner ba. Sai dai ba kawai shugaban JAT wannan gugar zana ta Marcon suka nufa ba. Ya kuma yi wa Mali gargadi - inda mataimakin shugaban kasar Kanar Assimi Goita ya kara aiwatar da wani sabon juyin mulki tare da hambarar da shugaban kasar da firaiministansa - faransa ta ce za ta janye sojinta da ke aikin wanzar da zaman lafiya a kasar matukar aka ragwantawa masu tsattsauran ra'ayin kishin Islama. An ta yaɗa wannan tattaunawa da ya yi da JDD a kasashen rainon Faransa. Tabbas Macron ya san yadda zai rika jan hankalin mutane. Macron na fuskantar matsalolin Afrika a gabansa, amma da irin wannan ɓaro-ɓaron da yake yi, ba ya tsoron ya bayyana abin da ke ransa a bainar jama'a domin kawo sauyi. Wannan tabbas zai iya kawo sakamako - kamar yadda aka gani a ziyarar da ya kai Rwanda a makon jiya inda ya bayyana ƙarara cewa gwamnatin Faransa a wancan lokacin ta gaza kare kisan kiyashin da aka yi a kasar a 1994 yadda ya kamata, a wani mataki na sake gina alaƙar diflomasiyya da za ta kawo ƙarshen tarihin nan maras daɗi. Wadannan shekaru hudun sun nuna kwarewa da yadda ya shirya tsaf domin magance wasu matsaloli daɗaɗɗu da kuma samar da sabbin hanyoyin alaka. Macron ya kaddamar da wasu kwamiti masu zaman kansu guda uku domin su gabatar masa da rahoton kan halayya: game da yadda aka zubar da jini kan rikicin samun 'yancin Algeria. Sannan akwai batun kisan kiyashin Rwanda da kuma maganar yadda za a mayar da kayayyakin al'ada da tarihi da aka kai Faransa tun lokacin mulkin mallaka. Gwamnatinsa ta gano gazawar Faransa ne ta dalilin rahoton Vincent Duclert wanda aka wallafa baki daya. Bayan karbar rahoton masanin tarihin nan Benjamin Stora kan Algeria a watan Janairu, shugaban Faransa ya ce zai kafa wani shiri da zai sake sabunta alaka tsakanin kasashen biyu karkashin kulawar Farfesa Stora. Masu suka na ganin cewa Mr Macros bai gama fahimtar abin da ake mukata ba, amma aiwatar da shawarwarin da aka bashi kan Algeria zai iya kawo karshen rikicin siyasar da kasashen arewacin Afrika ke fama da shi. Tuni aka fara mayar da kayyyanin tarihin, an mayar wa Senegal da wani takobi dai wani kambun sarauta da aka mayar Madagascar, sannan kuma ana shirin yadda za a mayar da wasu kayan guda 26 zuwa Benin. Faransa da Tarayyar Turai, sai sun kara mayar da hankali kan yadda za a cimma alakar ta fuskar siyasa, cigaban tattalin arziki don taimakawa daga 0.55 cikin 100 a 2022, da ci gaba da zaman sojoji musamman domin taimaka wa a kawo karshen kungiyoyin masu ta da kayar baya a yankin Sahel - da kudu hamadar Sahara - da suka hadar da Mali Chadi Nijar Burkina Faso da kuma Mauritania. Amma yadda yake kokarin sabunta alakar Faransa, a gefe daya kuma yana fito da yadda Paris ta yi barna a lokacin mulkin mallaka. Idan muka koma 2017, Macron ya ce idan kasashen yammacin Afrika suka zabi su daina amfani da Saifa Faransa za ta goyi bayansu. An kuma sanar da matakin farko na sassauta matin lamba kan hakan a watan Disambar 2019. A yankin Sahel wasu na sukar Faransa da barin dakarunta domin muradinta na tattalin arziki. Faransa ta zuma jari mai yawa a hakar ma'adanin uranium a Nijar - sai dai kasashen Canada da Rasha da Astralia da kuma kamfanonin Burtaniya ne suka mamaye bangaren hakar Zinare a kasashen Sahel. Macron na son sauya kallon da ake yi wa Faransa ne a Afrika, sai dai akwai wasu abubuwa na san rai da sai an fara kawar da su da yaren da mutane za su gane. Sai dai sauya hakan ba zai taba zama da sauki ba."	https://www.bbc.com/hausa/rahotanni-57341884
business	'K﻿aryewar gada ta sa kuɗin motar da muke biya ya ninninka'	"W﻿annan labari yana cikin jerin labaran da BBC Hausa za ta gabatar bayan neman jin ra'ayoyin ƴan Najeriya a manyan fannonin da suka fi shafi 'yan kasar. W﻿annan shiri ne na musamman da BBC ta tsara dangane da shirin manyan zaɓukan da ƙasar za ta gudanar daga watan Fabrairun 2023. F﻿annonin da za a yi duba a kai din su ne na tsaro da ilimi da tattalin arziki da lafiya da kuma cin hanci. D﻿aruruwan mutane ne suka aiko da labaransu, kuma za mu wallafa 25 ne kawai, ɗaya a kowace rana daga 10 ga Oktoban 2022. M﻿atsalar tattalin arzikin da ƙasashen duniya ke ci gaba da fuskanta na ƙara ta'azzara a wasu ƙasashe kamar Najeriya, inda wasu bala'o'i ke ƙara zafafa lamarin. A﻿mbaliyar ruwan da wasu jihohi ke fuskanta a daminar bana ta ƙara wa wasu al'ummomi tsadar rayuwa kasancewar ta katse hanyoyi mafiya sauƙi da mutanen ke bi don yin zirga-zirgar yau da kullum. I﻿rin wannan lamari ne ya faru ga mutanen yankin Birnin Kudu na Jihar Jigawa a arewacin Najeriya, inda gadar da ke sada su da Jihar Kano ta karye. Sai dai mazauna yankin sun shafe fiye da shekara ɗaya a cikin matsalar, inda ta tilasta wa 'yan kasuwa da ke saye da sayarwa a tsakanin jihohin yin zagaye. W﻿annan maƙala ta ƙunshi labaran ma'abota BBC Hausa uku, waɗanda suka bayyana mana yadda matsalar tattalin arziki ke shafar rayuwarsu a yankunansu. Musa Garba ɗ﻿an kasuwa ne da ke zaune a Jihar Kano wanda kuma yake safarar kaya daga Kano zuwa Birnin Kudu na jihar ta Jigawa. M﻿alam Musa da sauran matfiya kan bi ta gada mai lamba A237 wadda ke haɗe jihohin. Sai dai gadar ta karye tun a 2021, abin da ya sa matafiyan suka koma zagaye kuma kuɗin mota suka ninninka. ""Wannan zagayen ne ke jawo kashe kuɗi, inda muke kashe N500 maimakon N150 da a da take biya mana buƙata,"" a cewarsa. Ya ƙara da cewa a da hanya ce ɗoɗar ake wucewa. ""Da yake da ma idan mun zo a Kwanar-Huguma muke sauka sai mu hau ta Birnin Kudu, wanda bai wuce N150 ba, amma yanzu sai mun biya N500 zuwa N600, saboda zagayen da ake yi ta Kiyawa sannan a ɓullo Birnin Kudu."" Musa ya ce wannan matsala ta sa ya dakatar da kasuwancin nasa da kuma wasu 'yan kasuwar ma da yawa. ""Wannan dalilin ya sa muka dakatar da kasuwancin ma, duk da cewa akwai wasu hanyoyin da ake bi amma daji ne, mutane na tsoron bin su saboda matsalar tsaro."" Cikin sanyin murya da fawwala wa Allah lmauransa, matashi Musa Saleh ya faa wa BBC Hausa cewa yanzu haka ya jingine dukkan shirye-shiryen da yake yi na angwancewa da kuma ginin gidansa sakamakon tsadar rayuwar da ake fama da ita. M﻿atashin mazaunin unguwar Darmanawa da ke Jihar Kano yana sana'ar walda ne, inda a da yakan samu N3,000 zuwa N4,000 a kullum, kafin daga baya al'amura su sauya. ""﻿Kafin a shiga wannan hauhawan farashi, na sayi fili ina da burin zan gina, har ma na fara tarun kudin bulo da siminti,"" in ji Musa mai shekara 26. ""Yanzu dai halin da na shiga shi ne, komai ya tsaya, idan na samu kudi ma bai huce wanda zan sanya a ajjihu ba. ""﻿A yanzu sai na shafe kwana biyu ban samu N2,000 ba saboda babu kwastomomi sosai sakamakon kowa na cikin matsala."" M﻿usa ya ce ba shi da wani takamaiman lokaci na ci gaba da shirinsa na gini da aure, amma yana sa ran a kowane lokaci lamurra za su iya daidaituwa. ""Ba na tunanin zan iya yin gini a halin yanzu. Ka ga batun sai wani lokacin idan Allah ya kawo dama sai na yi."" S﻿hi kuwa Imrana Abdullahi ɗan acaɓa ne a birnin Bauchi da ke arewacin Najeriyar, wanda ya ce wasu miyagu sun sace masa babur ɗin da yake sana'a da shi. M﻿atashin mai shekara 35 ya ce a da yakan samu 1,000 a kowace rana wadda yake ɗan sarrafawa wajen ciyar da matarsa ɗaya da 'ya'ya uku, har ma ya taimaka wa iyayensa. ""﻿Ka ga a da idan ka samu N1,000 za ka sayi kwanon shinkafa ɗaya ko ɗaya da rabi, ko kuma ka sayi shinkafa da cefane. Amma yanzu N1,000 ko kwanon shinkafar ba za ta saya maka ba,"" in ji shi. I﻿mrana ya ce yanzu haka yana amfani da babur ɗin haya ne bisa tsarin ba da bashi. ""﻿Dole wani zubin sai mun ƙara lokaci a wajen aikin don a samu a ƙara yawan kuɗin. Wani lokacin kuma ƙarfe 5:00 na yamma ma an samu abin da ake so. ""﻿Ga mai ya yi tsada ga gari babu kudi. Rana zafi inuwu ƙuna. Amma mun gode wa Allah da ya ba mu lafiya. Lafiya jarin talaka!"""	https://www.bbc.com/hausa/articles/c1rde17715lo
politics	PDP na gudanar da babban taron fitar da dan takarar shugaban kasa a Najeriya	A ranar Asabar din nan babbar jam`iyyar hamayya a Najeriya, PDP, za ta gudanar da babban taronta na kasa, a babban birnin tarayyar kasar, Abuja, don zaben wanda zai mata takarar shugaban kasa a 2023, yayin da APC mai mulki ta dage nata zaben. Mutum 14 ne suke neman takarar, wadanda suka fito daga bangarori daban-daban na kasar wadda ita ce mafi yawan al'umma a nahiyar Afirka. Jam`iyyar ta ce ta kammala shirin karbar wakilanta, wadanda aka fi sani da daliget, daga sassan kasar, wadanda za su zaba mata dantakarar shugaban kasa daga cikin masu neman a ba su tutar. Sanata Umar Ibrahim Tsauri wanda tsohon sakataren jam`iyyar ne na kasa, na cikin `yan kwamitin shirya zaben fidda gwanin, ya bayyana wa BBC irin shirin da suka yi. ''Tsare-tsare sun kankama, za mu yi zaben fid da shugaban kasa in Allah ya yarda. Masu jefa kuri'a wadnda ake ce ma daliget mutum 811. Wadanda su za su jefa kuri'a su zabi dan takarar shugaban kasa,'' in ji shi. Ya ce idan har komai ya tafi yadda suka tsara, suna sa ran ranar Lahadi da safe za a san wanda zai ja ragamar jam'iyyar ta PDP idan an zo zaben shugaban kasa na 2023. Da farko dai mutum goma sha bakwai ne suka nuna sha`awar neman takarar, amma kuma sai  biyu daga ciki ba su tsallake tantancewa ba, yayin da na ukunsu, tsohon gwamnan Anambra, Peter Obi ya janye, kana ya fice daga jm`iyyar, ya koma Labour Party. `Yan takarar 14 sun hada da gwamnan jihar Bauchi Sanata Bala Mohammed, da na  Rivers, Nyesom Wike da na Sokoto,  Aminu Waziri Tambuwal da na Akwa-Ibom, Udom Emmanuel da tsohon gwamnan Ekiti, Ayo Fayose, da tsohon mataimakin shugaban Najeriya, Atiku Abubakar da Mohammed Hayatu-Deen. Sai tsoffin shugabannin majalisar dattawa, Sanata  Bukola Saraki da Sanata Pius AnyimPius da  Dele Momodu, da  Sam Ohabunwa da  Charles Ugwu da Chikwendu Kalu, da kuma mace daya tilo Tariela Oliver. Jam`iyyar PDP din ta bar takarar kujerar shugaban kasar a bude ga dukkan shiyyoyin kasar, wanda saboda haka ne masana siyasa ke cewa kallo ya koma kan yankin da zai samu takarar shugaban kasa da tutar tata. Mallam Kabiru Sa'id Sufi na kwalejin share fagen shiga jami`a ta Jihar Kano, CAS, ya bayyana yadda yake kallon lamarin: ''Duk idanu yanzu za su koma kan jam'iyyar PDP a ga wane dan takara za ta fitar, kuma musamman ma a ga daga wane yanki ya fito, daga Kudu ne ko daga Arewa ne, shi ne yanzu abin da kowa yake jira ya gani.'' in ji shi. ''Wadanda suke jira din sun hadar da jam'iyyun da suke hamayya da it PDP din.'' Ya kara da cewa, ''Kowanne yanzu yana jira ya ga, wane bangare ne zai dauki wannan tikiti na jam'iyyar PDP. Idan Kudu ne suka dauka to kuma wnnan ne ai haska wa ita kuma jam'iyyar hamayya da sauran ma jam'iyyun da ba su fitar da 'yan takararsu ba, domin samun dama.'' Rahotanni dai sun nuna cewa jiga-jigan jam`iyyar PDPn sun kashe dare suna tattaunawa da masu neman takarar da nufin cimma maslaha don saukaka zaben, amma idan ta gagara, to ba makawa sai an kada kuri`a. Jam'iyyar APC mai mulki a Najeriyar ita kuwa ta sanar da dage lokacin gudanar da zaben fitar da gwanin da ai yi mata takarar shugaban kasar, wanda a da ta tsara za ta yi daga ranar Lahadi 29 ga watan Mayu zuwa Litinin 30 ga watan na 2022. A wata sanarwa da Sakataren hulda da jama'a na jam'iyyar Barista Felix Morka, ya fitar ranar Asabar da daddare, ya ce a yanzu za su gudanar da zaben ne a tsakanin ranakun shida d bakwai d kuma takwas ga watan Yuni na 2022. A halin da ake ciki kuma hukumar zabe ta Najeriya, INEC, ta kara tsawon wa'adin lokacin da jam'iyyun siyasa za su gudanar da zabukan fid da gwani na 'yan takararsu, da kwana shida, daga ranar hudu zuwa tara ga watan Yuni mai zuwa. Hakan dai ya biyo bayan bukatar da wasu jam'iyyun siyasar kasar suka gabatar wa hukumar zaben, ta neman kara wa'adin da kwana 37 zuwa 60, don su sami sukunin kammala zabukan fid da gwani, su kuma gabatar wa hukumar sunayen 'yan takaran da suka tsayar, abin da INEC din ta ki amincewa da shi a lokacin, sai kuma a ranar Juma'a ta fitar da sanarwar kara lokacin da kwana shida.	https://www.bbc.com/hausa/labarai-61615246
technology	Yadda Amurka ta kama fitattun 'yan Najeriya na Instagram da dala miliyan 40	"Kwana ɗaya bayan cika shekaru 29 da haihuwarsa a watan Mayu, Olalekan Jacob Ponle ya wallafa hotonsa a shafin Instagram inda yake tsaye kusa da wata mota ƙirar Lamborghini a Dubai. ""Ku bar bari mutane na sa ku kuna jin ba ku yarda da kanku ba dangane da dukiyar da kuka mallaka,"" ya yi gargaɗi kan saka kayayyaki masu tsada da kuma sauran kaya samfurin Gucci daga sama har ƙasa. Bayan wata ɗaya, an kama ɗan Najeriyar nan mai suna ""mrwoodberry"" na Instagram a Dubai, inda 'yan sanda suka kama shi da zargin almubazaranci da kuɗi da kuma damfara. Cikin gwamman 'yan nahiyar Afrika da 'yan sandan suka kama akwai wani wanda mai shekaru 37 wanda ya yi fice a cikinsu mai suna Ramon Oloruna Abbas wanda aka fi sani da Hushpuppi. Hushpuppi ko kuma hush na da mabiya miliyan 2.4 a Instagram. 'Yan sanda a ƙasar sun bayyana cewa sun gano dala miliyan 40 lakadan a gidansa tare da motocin alfarma 13 da kuɗinsu ya kai dala miliyan 6.8 da kuma kwamfutoci 21 da wayoyin hannu 47 da kuma adireshin kusan mutum miliyan biyu da ake zargin ya damfara. Tuni aka tafi da Mista Abbas da kuma Mista Ponle zuwa ƙasar Amurka inda ake tuhumarsu a wata kotu a Chicago da zargin damfara ta intanet da kuma halarta kuɗin haram na miliyoyin daloli. Har yanzu ba a nemi waɗanda ake zargin da su ɗaukaka ƙara ba sakamakon ba a yanke hukunci aka gano ko suna da gaskiya ko ba su da ita ba. ""Ina tunanin akwai nau'i na fankama a tattare da su sakamakon suna tunanin suna takatsan-tsan da yadda suke aikinsu a intanet, amma suna rayuwa ta ƙasaita tare da nuna kawunansu a kafafen sada zumunta,"" in ji Glen Donath, wani tsohon mai shigar da ƙara da ke ofishin lauyoyin ƙasar Amurka. Yadda suka rinƙa nuna kansu a kafafen sada zumunta ne ya sa aka fara saka alamar tambaya kan yadda suke samun kuɗi. Da kansu suka bayar da bayanai a kansu ga masu bincike na ƙasar Amurka sakamakon yadda suke wallafa abubuwan da suke yi a Instagram Snapchat. A shafin Instagram, hushpuppi ya fake da cewa shi mai harkar gidaje ne kuma yana da rukuni na bidiyoyi a shafinsa da ya saka wa ""Flexing"". A watan Afrilu, Hushpuppi ya sake biyan kuɗin hayarsa a rukunin gidaje na Exclusive Versace Apartments da ke Dubai ƙarƙashin sunansa da kuma lambar wayarsa. ""Ina godiya ga ubangiji dangane da albarkar da ka saka a rayuwata. Ina kira gare shi ya kunyata waɗanda suke jira na kunyata,"" ya saka hoton wata mota ƙirar Rolls-Royce kwanaki kaɗan kafin a kama shi. ""Abbas na samun waɗannan kuɗaɗen ne ta hanyar aikata laifuka, kuma yana daga cikin shugabannin ƙungiyoyin masu damfara ta intanet da kuma halarta kuɗin haram, inda suke damfarar mutane a faɗin duniya,"" in ji ƙungiyar bincike da FBI a Amurka. A wani lamari da ya faru, wani kamfanin ya yi zargin cewa ya rasa kuɗaɗe da suka kai dala miliyan 14.7 ta hanyar damfara ta intanet inda kuɗin kuma suka ƙre a asusun ajiya na hushpuppi a ƙasashe a dama. A takardar koken, an yi zargin cewa yana ɗaya daga cikin wani shiri da aka yi na satar dala miliyan 124 daga wani kulob na ƙwallo na nahiyar Turai. FBI ta samu bayanai daga Google dinsa da Apple iCloud da Instagram da Snapchat waɗanda ake zargin cewa suna ɗauke da bayanai na banki da fasfo dinsa da kuma tattaunawarsa da waɗanda ake zargi da yunƙurin aikata laifin. Wani bincike da wani kamfanin samar da tsaro na Agari ya yi ya gano cewa kusan kashi 90 cikin 100 na damfara da ake yi ta hanyar email na zuwa ne daga Afrika ta Yamma. Koken da aka kai kan Mista Abbas da kuma Mista Ponle ya nuna a zahiri abubuwan da suke yi ya yi kama da abin da kamfanin tsaron yake kira ""Vendor Email Compromise Tactics,"" wanda hakan wata dabara ce da 'yan damfara ke shiga adreshin email din mutum su yi abin da suka ga dama. Ta hakan, suna lura da da kuma sa ido kan maganganu da ake yi tsakanin mai siya da siyarwa. ""Masu damfarar za su tattara bayanai su jira har lokacin da saƙon email din zai iso,"" in ji Crane Hassold, wani babban darakta a kamfanin tsaro na Agari. ""Ɗan damfarar zai juya saƙon email ɗin zuwa nasa, ya rubuta sabon saƙon email ga kwastoma ɗin wanda zai yi kama da ya zo daga mai sayarwa, wanda sabon email din zai alamta cewa mai sayarwan ya samu matsala da asusun ajiyarsa, sai su bayar da sabon asusun ajiya, daga nan sai kuɗin su tafi."" Mista Ponle wanda aka fi sani da ""mrwodberr,"" na amfani da Mark Kain a email dinbsa, in ji FBI. Ana zarginsa da damfarar wani kamfani a Chicago dala miliyan 15,2. Akwai wasu kamfanoni a Iowa da Kansas da Michigan da New York da California da ake zargin ya damfare su. Damfara a intanet ta zama ruwan dare a duniya inda kuma ana yawan alaƙanta hakan da Najeriya. Masu irin wannan aika-aika a ƙasar na da laƙabi inda ake kiransu da Yahoo boys."	https://www.bbc.com/hausa/labarai-53336911
sports	Arsenal ta cimma matsaya kan Jesus, Bayern ta karyata batun sayen Ronaldo	Arsenal ta cimma matsaya da Manchester City domin sayen dan wasan gaba na Brazil Gabriel Jesus, inda Gunners din za ta biya kudi fan miliyan 45 domin daukan dan wasan mai shekara 25. (Fabrizio Romano) Paris St-Germain za ta kyale dan wasan tsakiya na Netherlands Georginio Wijnaldum ya bar kungiyar a cikin wannan kaka. Leicester City ne dai ke kokarin sayen dan wasan yayin da Everton da Wolves duk su ma suke nuna sha'awarsu. (90min) Sabbin wadanda suka mallaki kungiyar Chelsea sun yi wa mai horas da 'yan wasan kungiyar Thomas Tuchel alkawarin cewa za a sayo masa sabbin 'yan wasa har guda shida. (Telegraph - subscription required) Daraktan kungiyar Bayern Munich Hasan Salihamidzic ya ce babu kamshin gaskiya kan rade-radin da ake yi cewar kungiyar za ta sayi dan wasan gaba na  Manchester United da Portugal Cristiano Ronaldo. (Sky Germany - in German) Dan wasan gaba na kungiyar Leeds dan asalin Brazil winger Raphinha, mai shekara 25, ya ki amincewa da tayi daga wasu kungiyoyin kwallon kafa na Ingila saboda yana son tafiya kungiyar Barcelona. (Sport - in Spanish) Chelsea za ta saurari masu taya mai tsaron gida na Spain Kepa Arrizabalaga bayan da dan wasan ya ce babban manufarsa ita ce ya buga wasa. (Mirror) Har yanzu Tottenham da Middlesbrough ba su cimma matsaya ba kan sayar da dan wasan 'yan kasa da shekara 21 na Ingila Djed Spence, kasancewar Middlesbrough din na bukatar kudi kimanin fan miliyan 15 da wasu doriya kan dan wasan.(Sun) Yayin da Ajax ta fara wasannin share fagen shiga kakar wasanni a ranar Juma'a ba a ga dan wasan gefe na kasar Brazil ba Anthony a cikin tawagar kungiyar ba, kasancewar yana kokarin ganin ya bi tsohon mai horaswa Erik ten Hag wanda ya tafi Manchester United. (Mirror)	https://www.bbc.com/hausa/articles/crg3z0z06pwo
entertainment	Umma Shehu: Duk aikin zunuban da nake yi, ba na yin shirka	"Latsa hoton da ke sama domin kallon bidiyon: Fitacciyar tauraruwar finafina-finan Kannywood ta ce ta bar masu zaginta da Allah domin kuwa shi ne zai saka mata. Ta bayyana haka ne a hira da BBC Hausa domin yin raddi ga masu zaginta bisa zargin tana aikata ba daidai ba. Ta ce a matsayinta na Musulma, tana yi wa Allah laifi kuma ta san zai gafarta mata amma duk da irin laifukan da take yi masa ""ba na yin shirka."" Tauraruwar ta ce ya kamata masu ganin ta aikata ba daidai ba su rika jan hankalinta ba kawai su rika zaginta ba. A cewarta masu zaginta na kallo za ta shiga aljannah ta bar su suna dakon zunuban da suka dauka saboda zaginta,"	https://www.bbc.com/hausa/media-60639490
religion	Bidiyon hira da Sheikh Karibullah a shirin Ku San Malamanku	Ku latsa hoton da ke sama don kallon bidiyon: Shirin Ku San Malamanku na wannan makon ya tattauna ne da Sheikh Karibullah Nasiru Kabara, shugaban ɗariƙar Ƙadiriyya na Afirka. A cikin shirin Sheikh ya ce yana da gashin Annabin Allah Muhammad SAW a ajiye a wajensa. Malamin ya faɗi hakan ne a cikin shirin Ku San Malamanku na BBC Hausa, har ma kuma ya nuna wa Yusuf Ibrahim Yakasai gashin.	https://www.bbc.com/hausa/media-55263386
politics	Sabuwar dambarwa ta kunno kai a jam’iyyar PDP a jihar Katsina	Sabuwar dambarwar siyasa ta kunno kai a babbar jam’iyyar adawa ta PDP a jihar Katsina da ke  Najeriya, wanda wasu ke ganin yana iya kawo mata cikas a zaben 2023. Zuwa yanzu dai ana iya cewa jam’iyyar ta PDP ta rabu gida biyu, bayan da ɓangaren Salisu Yusuf Majigiri ke cewa har yanzu shi ne shugaban PDP na Katsina, jim kaɗan bayan rantsar da Alhaji Lawal Magaji Ɗan-ɓaci a kan wannan muƙami. Honorabul Bashir Tanimun Garba, tsohon sakataren jam’iyyar PDP a yankin arewa maso yammacin Najeriya, daya daga cikin ‘yan bangaren Salisu Yusuf Majigiri, ya shaida wa BBC cewa, an yi nadin sabon shugaban jam’iyyar ba bisa ka’ida ba. Ya ce bangaren dan takarar gwamnan jihar a jam’iyyar  ta PDP, Yakubu Lado, ne suka yi taro ya fada wa jama’a cewa wai Salisu Yusuf Majigiri ya yi murabus, to wannan hakan ba gaskiya ba ne. Bashir Tanimun Garba ya ce “Ba murabus ya yi ba riko ya yi saboda zababbe ne, don ya ci zaben fid da gwani ba wai ya ci babban zabe ba ne, rantsuwa guda biyu aka haramta, amma ba haramta cewa mutum ya tsaya takarar wata kujera ba don yana zababbe.” Tsohon sakataren jam’iyar PDP a yankin arewa maso yammacin Najeriya, ya ce su abin da suka sani Salisu Yusuf Majigiri, shi ne har yanzu shugaban jam’iya na PDP a Katsina. “ Abin da kundin tsarin mulkin kasa ya haramta shi ne kada mutum ya yi rantsuwa sau biyu, don haka ba bu dalilin cewa ya yi murabus” in ji shi. Bashir Tanimun Garba, ya ce,” Abin da ya kawo wannan abu shi ne saboda Salisu Yusuf Majigiri, ya tsaya takara tare da dan takarar gwamna na yanzu Yakubu Lado, kuma shi ne ya zo masa na biyu, sannan koda aka ce yazo na biyu a zaben fidda gwanin bai yi wata gardama ba take ya amince da sakamakon zaben, amma duk da haka aka tsangwame shi.” Ya ce, “ A yau idan har mun samu takardar da Salisu Yusuf Majigiri shugaban jam’iyar ta PDP reshen jihar Katsina ya yi murabus, to ko shakka ba bu zamu amsa.” In ji Bashir Tanimu Garba. Ya ce, su abin da suka sani Salisu Yusuf Majigir ne shugaban jam’iyar, don haka a mai do shi a matsayinsa da kowa ya sani. Ko da BBC ta tuntubi bangaren sabon shugaban jam;iyar ta PDP a katsinan, Alhaji Lawal Magaji Ɗan -ɓaci, sai bangaren ya ce ba bu abin da zai ce kan wannan lamari. Sabuwar dambarwar dai ta bullo ne a daidai lokacin da jam’iyun siyasa a Najeriya ke kokarin hada kan ‘ya’yansu don tunkarar babban zaben 2023.	https://www.bbc.com/hausa/articles/c97q1p1j917o
business	Shin za a iya cimma muradin samar da kudin bai daya na Eco?	"Bayan shafe tsawon lokaci, kasashen Afirka ta yamma karkashin kungiyar ECOWAS na tattaunawa kan yadda za su samar da kudin bai daya domin amfaninsu. Tuni wasu daga cikin kasashen a yanzu sun amince su fara amfani da kudin Eco daga shekarar nan ta 2020. Kwatsam sai ga shi gwamnatin Najeriya ta bukaci a jinkirta kaddamar da kudin na bai daya. Najeriya ta ce ta bukaci hakan ne saboda akasarin kasashen ba su cika ka'idojin da aka gindaya ba wanda ta ce akwai bukatar a dage lokacin kaddamar da kudin. A 2019 ne dai Kungiyar Bunkasa Tattalin Arzikin Kasashen Afirka ta Yamma ECOWAS ta ce ta tsara samar da kudin bai daya na Eco a 2020. Gwamnatin Najeriy ta ce Togo ce kadai daga yammacin Africa ta cika dukkanin ka'idojin shiga tsarin kudin na bai daya. Menene kudin eco? Kasashen Afirka ta Yamma guda 15 ne suka amince su fara amfani da kudin na Eco da suka hada da Benin da Burkina Faso da Guinea-Bissau da Ivory Coast da Mali da Niger. Sai kuma kasashen Senegal da Togo da Saliyo da Liberia da Nigeria da Gambia da Guinea Conakry da Cape Verde da kuma Ghana. An dai fara maganar amfani da Eco tun a 2000, sai dai an jinkirta batun tare da yin kwan-gaba-kwan-baya, har sai a shekarar 2019 da Shugaban Cote d'Ivoire Alassane Ouattara ya sanar da matakin kasashe takwas renon Faransa da kuma kasar ta Faransa da suka amince da sauya kudin da suke amfani da shi CFA zuwa ECO. Sanarwar da aka yi a watan Disambar 2019 ta zo da ba-zata musamman ga wasu kasashen yankunan. Kasashen na yammacin Afirka 15 sun amince da sunan ECO ne ga a wani taro da suka gudanar a Yunin 2019. A cewar wani masanin tattalin arziki a Najeriya, kuma tsohon mataimakin gwamnan Babban Bankin Najeriya CBN Ubadia Mailafiya ya ce ""Eco kudi ne da gwamnatin Faransa da shugabannin kasashe renon Faransa da ke Afirka ta yamma irinsu Code d'Ivoire da Togo da Mali da Nijar da wasu kasashen suka kulla yarjejeniyar kafa sabon kudi ""Eco"". Mailafiya a bayyana cewa kudin Eco zai maye gurbin CFA da a baya kasashen renon yankin Faransa ke amfani da shi. ""Ita Faransa ta dauki nauyin ba da tabbaci na wannan kudin a duniya baki daya."" Dalilin kirkiro kudin A cewar Mailafiya, an kirkiri kudin domin an dade ana amfani da CFA tun 1945 kuma a Paris ake buga kudin, sannan gwamnatin Faransa ce ta dauki nauyin lura da asusun duka kasashen. ""An duba cewar kasashen ECOWAS suna son su hada kudadensu da na kasashe renon Faransa don a samu kudin bai daya."" in ji Mailafiya. Ya ce an jima kasashen na tattauna hanyoyin da za su cimma wannan tsari saboda ""kasashe renon Ingila kamar Najeriya da Ghana da Saliyo da Gambia da Liberia suna tattauna yadda za su kafa nasu kudin."" A watan Disambar 2019 ne, Emmanuel Macron da Alassane Ouattara suka sanar da cewa za su kafa kudin Eco kuma idan sauran kasashen suna da sha'awa za su iya zuwa su hada kai domin samar da kudin. Daga baya Ghana ta amince cewa za ta shiga cikin gamayyar, amma Najeriya ta ce bata amince ba sannan za ta ci gaba da tattaunawa domin ganin yadda za ta bullowa lamarin. Alfanun kudin Eco Kudin Eco yana da matukar alfanu ta bangare da dama, a cewar Farfesa Kabiru Isa Dandago, wani masanin tattalin arziki a Najeriya wanda ke koyarwa a jami'ar Bayeor ta Kano. Ya kuma bayyana ta hanyoyin da za a samu alfanun. 1. Bunkasa cinikayya Farfesa Dandago ya ce ""Wannan tsari ya na da alfanu ga 'yan kasuwa ta kowane bangare, da farko 'yan kasuwar Afirka ta yamma suna da damar shiga kasashen 15 ba tare da sun je ofishin jakadancinsu sun karbi biza ba."" ""Idan ma za a yi musu bizar zai zamana biza ce idan aka zo shiga cikin kasar, abin da ake so kawai mutum ya samu shaidar tafiye-tafiye tsakanin kasashen wato fasfo."" in ji Farfesa Dandago. Kudin na Eco kuma zai kawo karshen rashin dai-daiton da ake fama da shi a yankin da kuma ci gaba a fannin tattalin arzikinsu saboda yanzu kasashen Afirka ta yamma za su rika kallon dukkan kasashen ne idan za su samar da kaya domin amfaninsu. 2. Ci gaba ga masu sana'ar canjin kudade Ga masu sana'ar canjin kudade, su ma hada-hadar cinikayyarsu za ta bunkasa domin za su rika kokarin yin canji tsakanin kudin Eco da sauran kudaden kasashen Turai da sauran kudaden kasashen duniya kamar yadda masanin ya fada. Hakan a cewarsa, zai sa kasashen Afirka su bunkasa su kuma yi kokarin kamo sauran kasashe da suka ci gaba ta fuskar tattalin arziki. 3. Raguwar hauhawar farashi Farfesa Dandago ya ce idan har aka samu daidaito a batun kudin na Eco sannan aka fara amfani da kudin yadda ya kamata, hakan zai haifar da raguwar farashin kayayyaki saboda kudin zai saukaka harkokin kasuwanci ta fuskoki da dama. Gwamnatocin kasashen ba za su samu damar yin amfani da hauhawar farashin kayayyaki ba wajen cike gibin da aka samu a kasafin kudinsu. 4. Fatara da talauci za su yi kasa Tsarin kudin na Eco zai taimaka wa kasashen da ba su da arziki kamar Saliyo wadda ake kallo a matsayin karamar kasa da ka dogara kan wasu kasashen wajen samun abinci. 5. Samar da ayyukan yi Hada-hadar cinikayyar da za a yi za ta taimaka wajen samar wa da mutane ayyukan yi wanda zai taimaka musu su tsaya da kafarsu saboda tsarin zai samar da karuwar kasuwanci ga 'yan kasuwa tare da bada damar fitar da kayayyaki tsakanin kasashen. Ya ce samun wannan zai sa dan kasuwa ya shiga a dama da shi a kasashen saboda ana sa ran ""kudin zai samu wata cibiya daya kamar babban banki wanda zai rika ba da kudaden ga bankuna da suke kasashen 15, kuma a rika bayar wa ga 'yan kasuwa domin cinikayya."" 6. Samar da hadin kai A cewar malami a sashen tattalin arziki a jami'ar gwamnatin tarayya, Kashere a jihar Gombe, Dr Mustapha Kabara ya ce ""kasashen na yammacin Afirka za su zama suna magana da murya daya ta yadda duk wata barazanar tattalin arziki da ga kasashen da basa cikin tsarin kamar kasashen Turai da Amurka ta tunkari. Zai kasance ba komai kasashen yamma za su gabatar wa kasashen yammacin Afirka zai samu karbuwa ba saboda suna da hadin kai da tsarin tattalin arziki sannan kuma suna magana da murya daya. Sai dai duk abin da yake da alfanu yana da akasinsa kuma masana na ganin akwai kalubale idan har aka fara amfani da wannan kudin na bai daya tsakanin kasashen yankin. Kasashen za su rasa ikon da suke da shi kan kasashensu musamman ta bangaren tattalin arziki kamar fito da kayyade adadin kudin ruwa. Duk da kananan kasashe za su samu habaka a tattalin arzikinsu, alfanun tsarin zai fi yin tasiri kan kasashen da suke da karfin tattalin arziki. Sai kuma banbancin harshe tsakanin kasashe renon Ingila da Faransa na iya shafar zirga-zirgar ma'aikata sannan kuma zai iya ta'azzara matsalar rashin ayyukan yi musamman a kasashen da suke da karamin karfi. Wani mai sana'ar canjin kudade a Najeriya Abdulhadi Rabiu Kura ya ce ""tsarin ci gaba ne saboda mutum zai dauki kudi zuwa kasashen ba tare da fargabar samun canji ba."" Ya kara da cewa matakin zai sa kudin ya yi karfi har kasashen duniya su rika mu'amala da kudin. A cewarsa ""abin dubawa shi ne da kasashen Turai suka yi irin wannan tsari har suka samar da Euro wane irin ci gaba aka ga an samu a tattare da su."" Ya ce Ingila ta yi hikima saboda ""bata yadda ta soke kudinta kamar yadda Jamus da Italia suka soke nasu."" Ya yi fatan Najeriya ma ba zata soke nata kudin ba ""ta yi irin na Ingila don ganin yadda tsarin zai kasance."" Ita ma Jamila da ga Ghana cewa ta yi tsarin kudin na Eco zai taimaka wa 'yan kasashen da suke kasuwanci su gudanar da kasuwancinsu ba tare da wata fargaba ba. ""Idan ka yi tafiya kaje wani gari ba sai ka canja kudi don yin ciniki ba"" in ji ta. Shi kuwa Abdulbasit Ibrahim a Abuja, babban birnin Najeriya yana ganin ""ba za a samu wani alfanu ba daga tsarin saboda akasarin kayayyakin da sukesamar da ci gaba na karkashin ikon kasuwannin duniya."" Ya kara da cewa tsarin kamar wani abu ne da dauke hankali amma idan shugabannin suka yi abin da ya kamata, tsarin zai kawo karshen hau-hawar farashin kaya."" Ubadia Mailafiya ya ce tun a baya kasashen Faransa na Afirka ta yamma suna amfani da CFA kuma abin ya kara karfafa tattalin arzikinsu - ya sa kudinsu yana da dan karfi a sha'anin kasuwancin duniya baki daya."" A ganinsa, idan har aka sasanta da kyau, kudin na Eco ya na iya taimakawa wajen karfafa tattalin arzikin kasashen da za su yi amfani da kudin. Sai dai ya ce abin damuwar shi ne yadda aka zo aka kafa kudin ba tare da an sasanta da Najeriya da sauran kasashen renon Ingila ba wanda masanin ya ce zai iya kawo cikas. 'Faransa ta ce ta ba da tabbaci kan kudin na Eco, sai dai bamu san ko Najeriya za ta amince ko ba za ta amince ba."" Ya ce idan har aka bi sha'anin da kyau kuma har Najeriya da sauran kasashe renon Ingila a yankin Afirka ta yamma suka amince, za su iya hada kai da sauran kasashe renon Faransa har a samar da Eco. Ya ce yin hakan zai taimaka sosai a sha'anin kasuwanci da karfafuwar tattalin arziki. ""Amma sai an bi abin a hankali, an samu ra'ayin kowa da kowa kuma kowa ya amince da abin da ya kamata a yi da matakai da ya kamata a duka domin a samu ci gaba a Afirka ta yamma gaba daya."" in ji Mailafiya."	https://www.bbc.com/hausa/labarai-51446649
health	Najeriya ta yi shirin ko-ta-kwana kan cutar Ebola	Najeriya ta ce ta bullo da matakai don shirin ko-ta-kwana kan cutar Ebola wadda ke kara bazuwa tun bayan barkewarta a Jamhuriyar Dimokradiyya Kongo da kuma Angola a baya-bayan nan. Cibiyar takaita yaduwar cutuka ta ce kwamitin shirin tunkarar cutar ebola a Najeriya ya dauki matakai da dama ciki har da tabbatar da ganin cibiyar kai daukin gaggawa ta kasa na aiki kuma a yanzu haka tana cikin shirin ta-kwana. Haka zalika, ayarin jami'an kai daukin farko na kasa suna nan a cikin shirin kai agaji cikin sa'a 24, idan bukatar haka ta taso. Cibiyar takaita yaduwar cutuka ta ce matakan sun zo ne sakamakon aikin tantance hatsarin bazuwar cutar ebola daga kasashen Jamhuriyar Dimokradiyyar Kongo da Uganda zuwa Najeriya, wadda aka tabbatar kasadar 'yar kadan ce. Cibiyar takaita yaduwar cutuka ta ce tana bibiyar bullar kwayar cutar ebola a kasashen biyu. A ranar 11 ga wannan wata ne ma'aikatar lafiyar Uganda ta tabbatar da bullar cutar ebola a lardin Kasese kusa da kan iyakar Jamhuriyar Dimokradiyyar Kongo. An gano cutar ce a jikin wani yaro dan shekara biyar bayan wata ziyara da ya kai yankin Mabalako a jamhuriyar Dimokradiyyar Kongo inda ya halarci jana'izar kakansa, wanda cutar ta yi ajalinsa a ranar 1 ga watan Yuni. Hukumomi sun gano tare da tantance mutum takwas da yaron ya yi hulda da su kuma tuni aka fara bibiyarsu kut-da-kut. Cibiyar takaita yaduwar cutuka a Najeriya ta ce jami'an lafiya a jihohin da ke manyan hanyoyin shigowa irinsu Lagos da Kano da Abuja da Fatakwal suna cikin shirin ta-kwana.	https://www.bbc.com/hausa/labarai-48659623
religion	Darasin 'yadda namiji zai kara aure' ya jawo ce-ce-ku-ce a Saudiyya	"Sanar da wani sabon darasin koya wa maza dubarun yadda za su ƙara aure ya haifar da ce-ce-ku-ce a Saudiyya, wanda har ya kai ga soke darasin baki ɗaya. Wata ƙungiya ce ta Al-Bir ta shirya horar da maza a hedikwatarta da ke Ar-Rass na Saudiyya a darasin da aka yi wa taken ""dubarun ƙara mace ta biyu."" Matakin ya gamu da fushin ƴan Saudiyya da sauran ƙasashen Larabawa inda suka dinga tsokaci a kafofin sadarwa na intanet. Wani mai fafutika ya yaɗa hoton tallar darasin na shawarwarin ƙarin aure na ƙungiyar Al-Bir da ayyukanta suka shafi zamantakewa al'umma. An dai samu ra'ayoyi masu cin karo da juna kan darasin amma yawancin na suka sun fi yawa, inda wasu ke ganin darussa na yadda za su samu ayyukan yi ne ko digiri na biyu da na uku ya kamata a koya masu amma sun yi mamakin ɓullo da wannan darasin a wannan lokacin. Mafi yawanci tsokacin mutane na nuna ɓacin rai ne game da sanarwar. Wasu ƴan Saudiyya na ganin ƙarin aure halal ne kuma yana da sharuɗɗa, abin da yake da muhimmanci shi ne idan mutum zai iya tabbatar da adalci kuma yana da arzikin kula da mata biyu. Don haka babu wani darasi da ake buƙata. Wasu sun nuna cewa ba irin wannan darasin ake buƙata ba, kamar yadda @RUMAYH_SULAIMAN ya ce ""ƙwarewar da matasan Rass suke buƙata shi ne na fannoni da dama na kasuwanci yanzu kuma ana masu maganar darasi kyauta kan dubarun ƙara mata. Wasu da dama sun yi mamakin yadda ma aka amince aka yi amfani da tambarin burin Saudiyya na Vision 2030 a hoton tallar darasin. Wasu sun bayyana darasin a matsayin wani babban abin takaici A cewar @AzizAQ ya ce: ""Wata ƙungiyar agaji kuma cibiyar ƙwararru za ta gudanar da kwas domin sanin dubarun ƙara mata. Wani babban abin takaici."" Wasu kuma na ganin darasin kamar "" wata tsokana ce ga mata da cin zarafi  da kuma nuna kaifin tunanin maza."" Faisal Al-Fraih ya ce kamata ya yi a ce ""manufar darasin shi ne inganta dubarun zama da mace ɗaya, maimakon ƙara mata ta biyu."" Wasu kuma sun buƙaci a dakatar da ayyukan ƙungiyar tare da hukunta waɗanda ke da alhakin shirin. Bayan ce-ce-ku-ce da zazzafar muhawara da sanarwar da haddasa, kungiyar da ta sanar soke darasin tare da bayar da umarnin goge tallar da aka yaɗa a kafofin sada zumunta na intanet. A cikin wata sanarwa da jaridar Al Watan ta wallafa, Daraktan ƙungiyar Al-Bir da Ar-Ras Fahd Al-Sardah, ya ce kuskure ne aka samu daga wani sabon ma'aikaci kuma gaba ɗaya an soke tare da goge tallar da aka yaɗa a kafofin sadarwa na intanet."	https://www.bbc.com/hausa/rahotanni-59323825
business	Matashin da ya rungumi sana'ar sayar da abinci saboda yajin aikin ASUU	Wani dalibi a arewacin Najeriya ya ce ya rungumi sana'ar dafa abinci da sayar da shi ne sakamakon yajin aikin da kungiyar malaman Jami'o'i ta ASUU take yi. ASUU ta kwashe wata bakwai tana yajin aiki bisa abin da ta kira matakin gwamnatin tarayya na kin biya mata bukatunta na inganta ilimi a kasar. Wannan batu ya sa dalibai sun koma gida kuma galibinsu ba su da aikin yi. Sai dai Chef Kamal Ahmed, dan asalin jihar Kano kuma dalibi a Jami'ar Ahmadu Bello da ke Zaria, ya shaida wa BBC cewa ya rungumi sana'ar sayar da abinci gadan-gadan domin ya ga babu alamar janye yajin aikin. Ya ce ba zai daina sana'ar sayar da abincin ba ko da kuwa ASUU ta janye yajin aikin.	https://www.bbc.com/hausa/articles/c0xg6qevey9o
religion	Darikar Kadiriyya ta haura 'shekara 900 da kafuwa'	"Latsa alamar lasifika domin sauraren hirar A yayin wata hira da BBC, shugaban kungiyar Kadariyya na Afrika Sheikh Karibullah Sheikh Nasir Kabara, ya ce kungiyar ta samo asali ne tun zamanin Sheikh Abdulkadir Jilani wanda ya assasa ta shekaru da dama. Ya ce ana gudanar da bikin Maukibi domin tunawa da Sheikh Abdulkadir Jailani da kuma tunatar da jama'a kan hidimarsa ga addinin Islama. Ya kuma ce Sufaye na dariku ne suka yi sanadin shigowar musulunci a yankin nahiyar Afrika. Kuma a cewarsa ""Sheikh Usman Danfodio, ya yi  jihadinsa da tutar Kadiriyya."" Kungiyar dai na daya daga cikin kungiyoyin addinin musulunci da suka fi tasiri a kasashen yammacin Afrika, ko da yake tana da dumbin mabiya a sauran kasashen duniya daban-daban."	https://www.bbc.com/hausa/labarai-50876198
politics	Biodun Oyebanji na jam'iyyar APC ne ya lashe zaben gwamnan jihar Ekiti	Hukumar zabe mai zaman kanta a Najeriya ta bayyana Biodun Abayomi Oyebanji a matsayin wanda ya lashe zaben gwamna a jihar Ekiti. A daren da ya gabata ne hukumar INEC ta ce Mista Oyebanji ya samu kuri'u 178,057. Hakan ya sanya jam'iyyar All Progressive Congress ta zamo wadda ta samu kuri'u mafi yawa a zaben na ranar Asabar, 18 ga watan Yunin shekara ta 2022. Dan takarar jam'iyyar Social Democratic Party, Olusegun Oni, shi ne ya zo na biyu a zaben inda ya samu kuri'u 82,211. Sai jam'iyyar People's Democratic Party (PDP) wadda ta zo ta uku, inda dan takararta Bisi Kolawole ya samu kuri'u 67,457. Sakamakon ya nuna cewa jam'iyyar APC ce ta lashe kananan hukumomi 15 daga cikin 16 na jihar, inda jam'iyyar PDP ta yi nasara a karamar hukuma daya tal. Tun da maraicen ranar Asabar ne dai jami'an hukumar INEC suka dukufa wajen kirga kuri'u bayan rufe rumfunan zabe. A bangare daya kungiyoyin farar-hula da suka sa ido a zaben sun yaba da shirin da hukumar zabe ta yi. Kama daga nagartar na`urorin tantance masu kada kuri`a da isar da malamai da kayan zabe zuwa rumfunan zabe a kan kari. Sannan an fara zaben a kan lokaci. An kuma kammala lafiya-lafiya ba tare da samun wani yamutsi ba, face zargin sayen kuri`a. Sai dai jami`an hukumar EFCC sun cafke wasu daga cikin wadanda ake zargi suna sayen kuri'un. Amma masu sa idon sun koka a kan rashin sanin adadin mutanen da suka karbi katinsu na zabe a jihar ta Ekiti. A daya bangaren wata jami'ar hukumar zaben ta tabbatar da cewa INEC din ta sanar da adadin tun a can baya. Sakamakon zaben na nufin Biodun Abayomi Oyebanji zai jagoranci jihar na tsawon shekaru hudu masu zuwa a matsayin gwamna. Sai dai wani abu shi ne tun bayan dawowar mulkin demokradiyya a Najeriya, ya zuwa yanzu babu gwamnan da ya yi nasarar cin wa`adi biyu a jere. Adeniyi Adebayo din shi ne aka zaba gwamna a tutar jam'iyya Alliance for Democracy  a shekarar 1999, ya nemi wa`adi na biyu amma sai Ayo Fayose ya masa kaye a 2003. Shi ma bai wuce shekara uku a kan kujerar ba sai `yan majalisar dokokin jihar suka tsige shi a shekara ta 2006 bisa zargin kama shi da rashawa. Da aka yi zabe a shekara ta 2007 sai Segun Oni, wanda a wannan karo ya yi takara a jam'iyya SDP ya samu nasarar zama gwamna. Sai dai shi ma bai gama cin wa`adin na farko ba kotu ta sauke shi, inda aka nada dan takarar jam`iyyar ACN, Kayode Fayemi a matsayin wanda ya ci zaben gwamna a shekara ta 2010. Shi ma Fayemi ya so wa`adi na biyu a shekara ta 2014, amma sai Ayo Fayose ya ba shi ruwa. A shekara ta 2018  Fayose ya so ya bar magaji daga jam`iyyarsa ta PDP, amma sai Kayode Fayemi ya dauki fansa ya sake hayewa kujerar gwamna, wa`adi na biyu.	https://www.bbc.com/hausa/61855280
health	Harbin zuma 'na kashe kwayoyin halittar kansar mama' - Bincike	Masana kimiyya a Australia sun ce bincike ya gano dafin harbin zuma yana kashe ƙwayoyin halittun kansar mama. Dafin - na dauke da wasu sinadarai da ake kira melittin - wanda ake amfani kan kansa nau'uka biyu masu wuyar sha'ani. Gano hakan ba boyayye ba ne, sai dai masana kimiyya sun yi gargadi cewa akwai bukatar sake inganta gwaji. Kansar mama cuta ce da galibi ke adabar mata da dama a fadin duniya. Yayin da ake da dubban sinadarai da ke iya yakar cutar a gwaje-gwajen da ake yi, masana na cewa kalilan ne kawai za a iya sarrafa su domin yi wa dan adam magani. Harbin zuma a baya an taba gano yana dauke da sinadaran yaki da wasu rukunai na kansa kamar melanoma. Wannan bincike na cibiyar lafiya ta Harry Perkins a yammacin Australia an wallafa shi a mujallar Nature Precision Oncology domin nazari a kai. An gwada dafin zuma sama da 300. Dafin zuman an gano cewa yana da ''matukar ƙarfi'', a cewar Ciara Duffy, ƴar shekara 25 mai digirin-digirgir kuma ƙwararriyar da ta jagoranci binciken. Akwai wani sinadari cikin dafin da ake gani yana kashe kansa a cikin sa'a guda, ba tare da wata illa mai ƙarfi kan ƙwayoyin halitta ba. Binciken ya kuma nuna cewa sinadarin melittin na iya daƙile da lalata sake girman kansar a ƙwayoyin halittu. Yayin da ake samun wannan sinadari a dafin zuma, ana kuma iya samar da shi cikin ƙwarewa. A al'adance, nau'i na uku na kansar mama  - wanda shi ne mafi haɗari - ana iya maganinsa ta hanyar tiyata da gashi. Yana aukuwa ne cikin kashi 10 zuwa 15 na cutar kansa. A ranar Laraba, daya daga cikin jagororin kimiyya ya bayyana binciken a matsayin wani abu na ''farin ciki fiye da kima.'' ''Yana sake bayar da misali mai kyau yadda sinadarai da ake samu daga jinsin kwaro ke iya maganin cututtukan da ke adabar dan adam,'' a cewar Farfesa Peter Klinken. Amma masu bincike sun gargadi cewa akwai bukatar su sake aiki domin ganin ko dafin zuma da gaske zai kawo karshen kansar. Wasu masu binciken sun amince da hakan. ''Abu ne mai kyau,'' a cewar Farfesa Alex Swarbrick, daga cibiyar binciken lafiya ta Garvan da ke Sydney. ''Sinadarai da dama na kashe ƙwayoyin halittun kansar mama wanda ake iya samu daga jinsin ƙwari ko dabobbi. ''Amma akwai sauran aiki gaba domin sake tantance wadannan bincike,'' kamar yadda ya shaida wa BBC.	https://www.bbc.com/hausa/labarai-53997614
health	Rahoto na musamman kan 'annobar' cutar koda a Jigawa da Yobe	Ku latsa hoton da ke sama don sauraron rahoton: Cutar koda ta zamo tamkar wata annoba da ke addabar al’umma a yankunan wasu jihohin arewacin Najeriya, irin su Borno da Yobe da Kano da Jigawa da Adamawa. Cutar dai tana sanadin mutuwar dubban mutane, da talauta wasu da dama saboda rashin halin daukar dawainiyarta. Hakan ce ma ta sa wasu daga cikin jihohin suka sa wankin kodar yanzu ya zama kyauta. Sai dai duk da yadda cutar ke ci gaba da addabar al’umma, har yanzu ba a kai ga gano musabbabin cutar ba. Yankin Hadeja a jihar Jigawa na cikin wuraren da jama’a suka fi fama da wannan cuta, kuma Muhammad Annur Muhammad ya ziyarci yankin inda ya hada mana rahoto na musamman: Karin labaran da za ku so ku karanta da suka shafi lafiya	https://www.bbc.com/hausa/labarai-50892247
business	Abin da ya sa ba mu janye tallafin fetur ba a Najeriya - Shugaba Buhari	Shugaban Najeriya Muhammadu Buhari ya ce abin da ya sa bai cire tallafin man fetur ba shi ne don gudun tsananta wa al’ummar ƙasar. Shugaban ya fadi hakan ne a wata hira ta musamman da ya yi da jaridar Bloomberg ta intanet ta Amurka da aka wallafa a ranar Talata. Bloomberg ta tambayi Buhari cewa me ya sa ya ƙi amsa kiraye-kirayen da Asusun ba da lamuni na duniya IMF, da Babban Bankin Duniya ke masa tsawon shekaru na ya janye tallafin fetur kuma canjin kuɗaɗen ƙasashen waje su zama na bai ɗaya? Sai ya amsa da cewa har yanzu akwai ƙasashen yammacin duniya da ke bin tsarin biyan tallafin fetur. “To me ya sa za mu janye namu a yanzu? “Abin da ƙasashen waje ke fama da shi shi ne sun fi mayar da hankali kan tsare-tsaren da aka yi a rubuce amma suna mantawa da tasirin haka ga al’ummominsu,” in ji shi. A bara ne gwamnatin Shugaba Buhari ta so janye tallafin mai, “amma bayan tuntuɓar masu ruwa da tsaki da yadda abubuwa suka kasance a bana, ɗaukar matakin ba mai yiwuwa ba ne. Sai dai ya ce ƙara samar da albarkatun fetur a cikin ƙasar ta hanyar sababbin matatun mai da ake sa ran za su fara aiki nan gaba a wannan shekarar za su taimaka sosai. Kan batun tsadar kuɗaɗen ƙasashen waje da mayar da farashinsu na bai ɗaya kuma shugaban Najeriyar ya ce hakan na faruwa ne sakamakon wasu abubuwa da ke faruwa a wajen kasar. “Idan aka ci gaba da samar da mai a cikin gida da tsare-tsaren samar da abinci, za a samu a daidaita farashin kuɗaɗen da mayar da su bai ɗaya a gwamnatance da kasuwar bayan fage. Ba tambayar tallafin man fetur kawai Jaridar Bloomberg ta yi wa shugaban na Najeriya ba, ta yi masa tambayoyi kan tsaro da yaƙi da cin hanci da kuma tattalin arziki. An tambaye shi kan ko yaya yake ganin ƙoƙarinsa kan alkawuran da ya dauka a hawansa mulki musamman na yaƙi da cin hanci da farfaɗo da tattalin arziki. Sannan an tambaye shi kan ko me ya sa ya kasa shawo kan matsalar tsaro a ƙasar har yanzu? Shugaba Buhari dai ya amsa cewa Najeriya ta samu ci gaba sosai fiye da yadda ya same ta. Ya ce a yanzu ba a cin hanci ƙarara kamar da, kuma ƴan Najeriya na jin ƙwarin gwiwar fallasa masu satar kuɗin gwamnati ba tare da tsoro ba, kuma ana mayar da kuɗaɗen ga hukumomi. Sai dai ko a makon da ya gabata sai da hukumar da ke yaki da rashawa ta EFCC a Najeriyar ta ce 'yan ƙasar sun sare da kwarmata bayanai kan masu satar kudin gwamnati, duk da ɗumbin kudin lada da ke tattare da yin hakan. Shugaban hukumar ta EFCC, Abdullahi Bawa ne ya faɗi hakan ne a lokacin wani taron masu ruwa da tsaki da aka gudanar a jihar Kwara. Kan batun matsalar tsaro, Buhari ya shaida wa jaridar Bloomberg cewa a yanzu babu wani yanki da ke ƙarƙashin ikon yan ta’adda a ƙasar, kuma shugabannin masu ta da ƙayar bayan sun mutu. “A shekarar 2015 Boko Haram na iko da fadin yankin da ya kai girman ƙasar Belgium a kan iyakokin Najeriya “A watan Maris harin sojin saman Najeriya ya hallaka shugaban ƙungiyar ISWAP. “Gwamnatocin baya ba su samar da jiragen yaƙin da Amurka ta shawarta a nema ba, mu mun samar kuma hakan ya zama wata kafa ta sabunta ƙawancen Najeriya da ƙawayenmu na yamma. Sai dai shugaban ya zargi ƙasashen yamman da ƙin ba da hadin kai wajen magance barazanar ƙungiyar IPOB. Ya ce: “Mun ayyana IPOB a matsayin ƙungiyar ta’addanci amma ƙasashen yamma sun bar shugabanninta suna cin karensu babu babbaka suna yaɗa kalaman ƙiyayya daga Ingila. Dole a kawo ƙarshen hakan,” in ji shi. Ya kuma yi tsokaci kan rikicin manoma da makiyaya da ya ce gwamnatinsa ce ta kawo ƙarshen lamarin da aka shafe gomman shekaru ana fama da shi. An tambayi Shugaba Buhari kan ko me ya sa hauhawar farashi ya ƙaru da ɗigo biyu tun 2015, duk da ƙoƙarin da yake cewa gwamnatinsa na yi don haɓaka ɓangaren noma? “Da ba mu samar da tsare-tsaren haɓaka samar da abinci a cikin gida ba da ban san a wane yanayi hauhawar farashi za ta kasance ba a yau. “Kuma har yanzu ba mu ga samar da isasshen abincin da ake buƙata ba a cikin ƙasar,” amsar da ya bayar kenan. Ya c gaba da ccewa tsare-tsare kamar shirin tallafa wa manoma don rage shigo da kayan abinci marar inganci ya haɓaka noman shinkafa daga ton miliyan 5.4 da ake samarwa a 2015 zuwa  ton miliyan tara a 2021. Wajen amsa tambayar ƙoƙarin da ya yi a tattalin arziki, Shugaba Buhari ya ce ya shafe shekarun mulkinsa wajen zuba jari sosai a gina titunan mota da na jirgin ƙasa da gine-ginen harkokin sufuri don samar da ci gaba da haɗa al’ummomi a sauƙaƙe. “Ba lallai a ga sakamakon a yanzu ba, amma lokaci zai nuna hakan,” a cewarsa.	https://www.bbc.com/hausa/articles/c72e7r06g69o
technology	Jirgi ya yi saukar gaggawa kan barazanar tashin bam	"Wani jirgin saman kamfanin Indiya na Air India ya yi saukar gaggawa a Landan bayan da wasu bayanan farko suka nuna barazanar tashin bam. Jirgin mai lamba AI191 ya taso ne daga birnin Mumbai na Indiya zuwa birnin New York na Amurka. Ma'aikatar tsaro ta ce jiragen yaki na sojin saman Birtaniya RAF sun yi wa wancan jirgin fasinjan rakiya a yayin da yake sauka. Jirgin Air India ya wallafa a shafinsa na Twitter cewa barazanar tashin bam ce ta sa jirgin ya sauka, amma daga bisani ya goge sakon, yana mai kiran lamarin da ""barazanar tsaro."" Wani sako daga filin jirgin sama na Stansted ya ce jirgin ya sauka ne da misalin karfe 10.15 lokacin Birtaniya, kuma a yanzu haka an kebe jirgin a wani bangare na filin jirgin sama - kuma babu abin da ya samu ainihin wajen saukar. Filin jirgin saman ya ce ba a san yawan fasinjojin da ke cikin jirgin ba. Mai magana da yawun RAF ya ce jiragen yakin sun tashi ne daga sansanin RAF na Coningsby da ke gundumar Lincolnshire don raka jirgin Air India zuwa filin jirgin sama na Essex. Ya ce an ba su izinin yin tsananin gudu kuma yayin da suke wucewa ta kusa da Derbyshire an ji wata kara. 'Yan sanda da masu aikin kashe gobara sun yi ta samun kiraye-kirayen waya daga mutanen da suka ji tsoron ko bam ne ya fashe. Ma'aikatan agajin ba su iya bayar da wani bayani kan abin da ya jawo karar ba wacce aka ji jim kadan kafin karfe 10 na safe ba, har sai da RAF ta tabbatar da cewa karar injin jirgin yakinsu ne, suka kuma bayar da hakurin tsorata mutane da hakan ya jawo."	https://www.bbc.com/hausa/labarai-48786143
sports	Arsenal ta sake karbe teburin Premier bayan cin Chelsea	A﻿rsenal ta yi nasara a kan Chelsea da ci 1-0 a wasan mako na 15 a gasar Premier League da suka fafata ranar Lahadi a Stamford Bridge. G﻿unners ta ci kwallon ta hannun Gabriel, bayan da suka koma zagaye na biyu. D﻿a wannan sakamakon Gunners ta sake komawa mataki na daya a kan teburin babbar gasar tamaula ta Ingila da maki 34. R﻿anar Asabar City ta hau kan matakin, bayan doke Fulham 2-1 ta hada maki 32, yanzu ta koma ta biyu. R﻿anar 9 ga watan Nuwamba Gunners za ta karbi bakuncin Brighton a League Cup, sannan ta ziyarci Wolves a Premier League ranar 12 ga watan nan. D﻿aga nan Gunners za ta fara hutu har sai bayan gasar cin kofin duniya. I﻿ta kuwa Chelsea za ta ziyarci Manchester City a League Cup ranar 9 ga watan Nuwamba, sannan ta je Newcastle a Premier League ranar 12 ga watan nan. W﻿asan da suka kara a bara tsakanin Chelsea da Arsenal: 2021/2022 Premier League Laraba 20 ga watan Afirilun 2022 Premier League Lahadi 22 ga watan Agustan 2021 Batutuwan da ya kamata ku sani kan wasan da suka yi ranar Lahadi: Arsenal na fatan doke Chelsea karo na uku a waje a jere, kuma a karon farko tun bayan bajintar hakan a 1974. G﻿unners ta ci wasa uku daga hudu da suka fafata a baya a Premier, wadda a baya ta yi nasara a biyu daga haduwa 17, wato canjaras shida aka doke ta tara daga ciki. Chelsea B﻿a a doke Chelsea a wasa 12 a gida ba a dukkan fafatawar da ta yi a bayan nan, rabon da ta yi rashin nasara tun 4-2 a hannun Arsenal ranar 20 ga watan Afirilu, kenan ta ci karawa bakwai da canajaras biyar a Stamford Bridge. S﻿ai dai wasa daya Chelsea ta ci a karawa 12 da ta yi a gida da kungiyoyin da ke shidan kan teburi a kakar nan. W﻿anda ta yi nasarar shi ne 2-0 a kan Tottenham a Janairun 2022. W﻿atakila Pierre-Emerick Aubameyang ya zama na biyu, bayan Cesc Fabregas da ya ci Arsenal da Chelsea a Premier League a karawa tsakanin kungiyoyin. Aubameyang ya zura kwallo 68 a wasa 128 da ya yi wa Gunners tsakanin 2018 zuwa 2021. Raheem Sterling ya ci Arsenal kwallo takwas a Premier League, Bournemouth da Watford sune ya fi zurawa kwallo har tara, sannan Gunners. Arsenal A﻿rsenal ta lashe wasa 10 daga 12 da ta buga a kakar nan a Premier. K﻿ungiyoyi tara daga 10 sun lashe babbar gasar tamaula ta Ingila da suka yi irin wannan bajintar ta Gunners a karawa 12, in banda Newcastle a 1995-96. A﻿rsenal ta ci wasa biyar daga 50 da ta ziyarci Stamford Bridge da Old Trafford da Anfield da Etihad da kuma Tottenham. K﻿ungiyar da Mikel Arteta ke jan ragama ta lashe dukkan karawa hudu ta wasan hamayya ta birnin Landan a kakar nan. A﻿ kakar 2021/22 Gunners ta ci wasa biyar daga 10 a karawar hamayya ta birnin Landan da cin daya da rashin nasara hudu. Gabriel Jesus bai ci kwallo ba a wasa takwas a lik da kofi, wanda rabon da ya zura kwallo a raga tun wasan Tottenham da Gunners ta ci 3-1 ranar 1 ga watan Oktoba.	https://www.bbc.com/hausa/articles/cqe7dvnd698o
health	Lafiya Zinariya: Ko kun san matan da suka fi samun sanko?	Danna hoton da ke sama domin sauraren shirin: Kungiyar likitocin fata ta Amurka da Canada wato, AAD, ta ce mata na samun sanko a tsakar ka, kuma wannan matsala ta fi yawa a tsakanin mata bakaken-fata. Kungiyar ta bayyana cewa baya ga su, maza na samunsa kuma matsalar ta shafi mutane gaba daya ba tare da bambancin launin fata ko asali ba. Sai dai matsala ce mai sarkakiya, wadda a cewar kungiyar an kasa gano ainihin abin da ke kawo sanko dake farawa daga tsakiyar kai. Haka kuma miliyoyin mata a duniya na fuskantar wani nau'in matsalar, wadda cikar gashi ke raguwa, kuma ya fara cinyewa daga gefen kunne, in  ji kungiyar. Sai dai ta bayar da shawarar cewa yana da duk wanda ya ga alamun zubewar gashi to ya je ya ga likitar fata tun da wuri, domin a wasu lokutan idan an yi magani gashi na sake tsurowa. Amma idan lokaci ya kure sanko ya girma ya fata tushen gashi to gashin baya tsurowa da kansa. Wasu daga cikin hanyoyin maganin matsalar cinyewar gashi sun hada da yin amfani da wasu mayuka domin sa gashin ya sake tsuro ko  kuma yin dashen gashi.	https://www.bbc.com/hausa/shirye-shirye-na-musamman-61188018
sports	F﻿ifa ta tanadi kyallen kyaftin da za a saka a Qatar	F﻿ifa ta gabatar da kyallen kyaftin da tawagogi za su yi amfani da shi a lokacin Gasar Cin Kofin Duniya a Qatar da za a fara ranar 20 ga watan Nuwambar 2022. T﻿un farko wasu kasashe sun ce za su yi amfani da kyallen da kyaftin dinsu za su saka mai goyon bayan 'yan madigo da luwadi. F﻿ifa ta samar da sabon kyallen tare da hadin gwiwa da majalissar dinkin duniya daf da za a fara wasannin Kofin Duniya. K﻿yallayen za suke dauke da kamfen da ya shafi ci gaban rayuwa da zaman takewa tun daga farko wasannin har zuwa ranar da za a rufe Gasar. 18 ga watan Disambar 2022 K﻿yaftin din tawagogi tara da ya hada da na Ingila da Wales sun sanar cewar za su saka kyallen kyaftin mai goyon bayan 'yan luwadi da madigo. T﻿awagar Netherlands ta fara amfani da kyallen da ke dauke da sakon goyon bayan Luwadi da madigo a Euro 2022. T﻿o sai dai kuma a Qatar doka ce mai girma da aka tanadi hukunci ga duk wadanda suke ko suke son yada Luwadi da madigo a kasar. B﻿BC ta fahince cewar hukumar kwallon kafa ta Ingila ba ta da wata masaniya kan sabon kyallen kyaftin da Fifa ta samar kafin ranar Juma'a.	https://www.bbc.com/hausa/articles/c0we7e1prydo
sports	An sayar da AC Milan kan fam biliyan daya	Kamfanin zuba hannun jari na Amurka, RedBird Capital ya kammala cimma yarjejeniyar sayen AC Miln daga Elliott Advisors. Cinikin ya kiyasta AC Milan mai rike da kofin Serie A kan fam biliyan daya. Cikin yarjejeniyar da aka kulla Yankee Global Enterprises, wadanda suka mallaki kungiyar baseball ta New York Yankees, za su dauki wani dan kaso daga cikin kungiyar. RedBird wanda suka yi hadin gwiwar mallakar Yankees Entertainment Sports (YES) Network, sune aka fi kallo wajen watsa shirye-shiryen wasannin a Amurka. RedBird, wadda ta mallaki fam biliyan 6.5 mai hannun jari a Fenway Sports Group ta mallaki Liverpool da kungiyar kwallon baseball ta Boston Red Sox da kungiyar kwallon kafa ta Faransa ta Toulouse da mai buga kirket, Rajasthan Royals. Lokacin da aka cimma kwantiragin cefanar da AC Milan a cikin watan Yuni, an tabbatar da cewar Elliott Advisors, wanda ya mallaki kungiyar daga attajiri dan kasar China, Li Yonghong shekara hudu baya, zai ci gaba da rike wani kaso da kujera a wajen zaman masu gudanar da kungiyar. A watan Mayu AC Milan ta lashe Serie A a kakar da ta wuce, karon farko da ta lashe tun bayan shekara 11, wadda har yanzu ba a doke ta a kakar bana ba.	https://www.bbc.com/hausa/articles/cney2nx0r3mo
technology	WhatsApp ya sauya ka'idojin kiyaye sirri bayan tarar da aka ci kamfanin	"WhatsApp na sake sauya ƙa'idojin kiyaye sirri a sakamakon gagarumar tarar kare bayanai da aka ci kamfanin a farkon shekarar nan. Sakamakon wani bincike ya sa wata hukumar kula da kiyaye bayanai ta ƙasar Ireland ta ci Whatsapp tarar fan miliyan 190 - wanda ita ce ta biyu mafi girma kan abin da ya shafi intanet - sannan hukumar ta bai wa Whatsapp umarnin sauya ƙa'idojin sirri. WhatsApp na roƙon a ɗauke masa tarar, amma yana sauya bayanan ƙa'idojin nasa a Turai da Birtaniya don bin dokar. Amma kuma kamfanin ya nanata cewa babu abin da ya sauya daga ainihin yadda yake gudanar da abubuwansa. A maimakon haka, an yi sauye-sauyen ne don ""ƙara bayanai kan ƙa'idojin da dama akwai su,"" kuma za a gansu ne kawai a tsari kiyaye sirri na Whatsapp din Turai, wanda dama can ya sha bambam da na sauran ƙasashen duniya. A yayin da kamfanin ke anar da batun sauyin ya ce, ""Babu wasu sauye-sauye kan yarjejeniyarmu da masu amfani da shafin, kuma ba za a buƙaci masu amfani da shafin su amince da wani abu ko yin wani abu ba don ci gaba da amfani da Whatsapp,"" Sabbin ƙa'idojin za su fara amfani ne ba tare da ɓata lokaci ba, A watan Janairu, masu amfani da WhatsApp sun yi ƙorafi kan sabunta dokokin shafin da kamfanin ya yi, inda yawan mutane suka yi amannar cewa hakan zai sa a dinga aika bayanansu zuwa shafin Facebookk. Da dama sun yi tsammanin cewa idan suka ƙi yarda da sabbin ƙa'idojin to za a toshe shafukansu. Sai dai a zahiri, abu ƙalilan ne ya sauta."	https://www.bbc.com/hausa/labarai-59372981
health	Coronavirus: Hanyoyi uku da za ku bambance maleriya da cutar korona	"Mene ne alamomin waɗannan cutukan biyu (zazzabin cizon sauro da cutar korona), hanyoyin kamuwa da su da hanyoyin magance su da hanyoyin kare kai daga kamuwa da su? Sannan waɗanne abubuwa ne a tsakanin waɗannan cutukan biyu da ke kamanceceniya? A wata hira da BBC, Farfesa Sylvie Audrey shugaban Hukumar da ke yaƙi da cutuka masu yaɗuwa ta Senegal, ya tabbatar da cewa cutar korona da zazzaɓin maleriya na da alamomi da dama da suke kama. 'Misali, ana samun zazzaɓi a cutukan biyu da kasala da ciwon kai. Amma akwai wasu alamomi da ake samu a masu fama da cutar korona kamar sarƙewar numfashi wanda masu fama da zazzaɓin maleriya ba sa samu. Haka kuma ya ce alamomin mura na daga cikin manyan alamomin da ake gani a masu fama da cutar korona. Sannan sarƙewar numfashin kan zo ne idan cutar ta yi nisa. Amma kuma, ana samun sarƙewar numfashi ma idan maleriya ta yi tsanani a jiki. Dakta Audrey ya ce abin da ya fi dacewa shi ne da an ji waɗannan alamomi a tafi asibiti. 1. Kwayoyin cutar da ke janyo cututtukan biyu sun bambanta A likitance, ƙwayoyin cutar da ke janyo maleriya da cutar korona sun bambanta. Ƙwayar cutar virus ce ke janyo cutar korona yayin da ƙwayar cutar parasite ce ke janyo maleriya. Maleriya ta kama mutum miliyan 219 sannan ta janyo mutuwar mutum 435,000 a shekarar 2017, kuma ta kasance cutar da ta fi ko wacce shafar mata masu ciki da ƙananan yara ƴan ƙasa da shekara biyar. Kashi 80 cikin 100 na waɗannan mutanen na rayuwa ne a ƙasashe goma sha biyar a yankin Afrika kudu da hamadar sahara a cewar Hukumar Lafiya ta Duniya, WHO. Ana yaɗa ƙwayar cutar maleriya ne idan macen sauro ta ciji mutum yayin da COVID-19 kuwa sabuwar ƙwayar cutar korona ce janyo ta. Ba a taɓa ganin wannan sabuwar ƙwayar cutar korona ba kafin ɓarkewar annobar a watan Disambar 2019 a birnin Wuhan na China. Kawo yanzu, annobar ta shafi ƙasashe da dama a faɗin duniya. Ranar 11 ga watan Maris na 2020, WHO ta ayyana cutar a matsayin annobar duniya sannan ta yi kira a ɗauki tsauraran matakai din daƙile ta: wato killace kai a gida, daina musabiha, shiga taro, rage tafiye-tafiye da kuma yawan wanke hannu. Hanyoyin da cututtukan nan ke yaɗuwa sun bambanta a cewar Dakta Adjé Clément na asibitin koyarwa na Treichville da ke Côte D'Ivoire. Ya bayyana wa BBC cewa maleriya na yaɗuwa ne idan macen sauro nau'in genus Anopheles, wadda ita ma ta samu cutar bayan namijin sauron ya cije ta, ta ciji mtum sannan ta sa masa ƙwayar cutar. Ƙwayar cutar na kama ƙwayoyin halittar dan Adam da ke hantarsa sannan ta bi jini, ta shiga cikin ƙwayoyin jin na red blood cells ta lalata su. Dangane da cutar korona kuwa, Dakta Adje ya ce ""Ana yaɗa cutar ne idan kwayoyin cutar suka watsu ta hanyar atishawa ko tari. Akwai hanyoyin magani idan mutum ya nuna alamomin cutar korona. Kawo yanzu, babu wani taƙamaiman maganin cutar korona. Sai dai a sha maganin zazzaɓi da ciwon jiki da cutar ke haifarwa. Amma masu bincike da dama a faɗin duniya na nan suna aiki tuƙuru wajen gano riga-kafinta. Idan cutar ta yi tsanani a jiki, ana iya ba marar lafiyar magungunan antibiotic ko kuma a sa masa na'urar numfashi ta ventilator. Zazzaɓin maleriya kuwa na da magani kuma ana iya samunsa a ko ina."	https://www.bbc.com/hausa/labarai-54269905
technology	Abis Fulani: Abin da ya sa ake yi wa masu amfani da TikTok kallon marasa tarbiyya	"Danna hoton da ke sama domin kallon bidiyon: Fitaccen mai amfani da TikTok, Abubakar Bello Isma'il wanda aka fi sani Abis Fulani, ya ce manhajar tamkar hatsin-bara ne, wanda ya hada kowa da kowa. Ya bayyana haka ne a hirarsa da BBC Hausa. Matashin ya ce ""wasu suna ganin sharrin TikTok ya fi alfaninsa yawa, amma gaskiya su suna da algorism [tsarinsu]; idan kana kallon bidiyon marasa tarbiyya, to irin wadannan bidiyon za su rika turo maka; idan kuma kana kallon bidiyon masu abin arziki, to irin wadannan bidiyon za su rika turo maka."" A cewarsa, komai ya ta'allaka ne da abin da mai amfani da manhajar ya je nema a kanta."	https://www.bbc.com/hausa/labarai-61352369
politics	Zabe: Ana zaben kananan hukumomi a Abuja	"A Najeriya, yau ake gudanar da zaben shugabanni da kansiloli na yankunan kananan hukumomi shida na Abuja, babban birnin tarayyar kasar. Hukumar zaben Najeriyar dai ta ce ta kammala dukkan shirye-shiryen da suka kamata, domin gudanar da zaben, da za a fara kada kuri'a tun daga karfe takwas da rabi na safe zuwa karfe biyu na rana. Hajiya Zainab Aminu Abubakar, jami'a a hukumar zaben Najeriya, wato INEC, ta shaida wa BBC cewa, za a gudanar da zaben ne a kananan hukumomin da suka hadar da Abaji da AMAC da Bwari da Kwali da Kuje da kuma Gwagwalada. Jami'ar ta ce, a wadannan kananan hukumomi shida akwai mazabu sittin da takwas da kuma runfunar zabe guda dubu biyu da dari biyu da ashirin da tara. Hajiya Zainab, ta ce ""Tuni aka riga aka raba dukkan muhimman kayayyakin zabe tun cikin daren ranar, wadanda ba muhimmai ba kuma, su tuni aka riga aka raba su, kuma an yi hakan ne domin bayar da damar bude rumfunan zabe a kan lokaci"". Ta ce, "" Dangane da batun tabbatar da tsaro a rumfunan zabe kuwa, tuni hukumar zabe mai zaman kanta ta kasar INEC, na aiki tare da jami'an tsaro saboda suma jigo ne a harkar duk wani zabe"". Jami'ar ta ce kafin zaben sai da aka gudanar da taruka da dama tare da jami'an tsaro, sannan an basu horo tare da daukar isassun jami'an tsaron da zasu sanya idanu a kan kayayyakin zaben da ma yadda zabe ke gudana. Hajiya Zainab ta ce, jami'an tsaron kuma sun sha alwashin bayar da cikakken tsaron da ya kamata don ayi komai lafiya ba tare da wata matsala ba. Ta ce, "" Idan mai kada kuri'a ya je rumfar zaben sa za a karbi katinsa sai a tantance shi a tabbatar da cewa a rumfar da yaje zai kada kuri'arsa, daga nan sai ya je ya karbi takardar da zai kada kuri'arsa ya yi zaben"". Jaimi'ar ta ce, idan har lokaci kammala kada kuri'a ya cika wato karfe biyu da rabi na rana wadanda ke kan layi ba su kada kuri'arsu ba, to za a basu lokaci har sai sun kada kuri'arsu. Ma'ana dai muddin kana kan layi lokaci ya cika, to ko shakka ba bu zaka kada kuri'arka in ji Hajiya Zainab."	https://www.bbc.com/hausa/labarai-60356752
health	Amfanin dabino ga lafiyar dan Adam	Dabino nau’in dan itace ne da ake samun sa daga bishiyar dabino, wadda bishiya ce da aka fi samun ta a yankin Gabas ta Tsakiya. Ana samun bishiyar a yankin kasashen da ke gabar Teku, da nahiyar Asiya, da kuma Amurka da Mexico. Dabino na fitowa a dunkule waje guda sakale a jikin bishiya. Yakan sauya launi zuwa uwan kasa, sannan ya motse yayin da ruwa yake fita daga cikinsa. Hakan na afkuwa ne a lokacin da ake je cirarsa da hannu ta ko dai a sam wani ya hau bisiyar ko ta amfani da inji. Dabinon da ya bushe mai nauyin giram 30  na samar da: 81 kcal / 345KJ Girma 1.0 na Abinci mai gina jiki Giram 0.1 na ma su sa kiba Girma 20.4 na abinci mai kara kuzari Giram 20.4 na Suga Giram 1.6 na nau'in narkar da abinci. Giram 210 na sinadarin potashiyom Bai wa jiki kariya Dabino na da sinadarin da ke bai wa jiki kariya mai yawa. Cikinsu akwai sinadaran polyphenols, da carotenoids, da lignans. Dukkansu sinadiran gina jiki ne da ke kare jikin ɗan Adam daga kamuwa daga cutuka masu tsanani. Ƙara lafiyar ciki Bincike kan abubuwan ci masu narkar da abinci na ci gaba da taka rawa mai mahimmanci ga lafiya, da taimakawa wajen tabbatar da lafiyar ciki, har ma da rage hadarin fama da cutuka masu tsayi. Wani karamin bincike na 2015 ya gano cewa cin dabino zai iya rage kamuwa da ciwon kansa sakamakon sinadarin narkar da abinci na polyphenol, da amfanin da yake da shi wajen samar da sinadaren da ke taimakawa wajen kashe cutuka. Ƙara lafiyar ƙashi Dabino na da mahimmaci wajen kula da lafiyar ƙashi, saboda yadda yake dauke da sinadarin phosphorus, da potassium, da calcium da na magnesium. Haka kuma dabino na da sinadarin karin lafiya na vitamin K da ke kara ƙarfin ƙashi. Taimakawa wajen haihuwa cikin sauki Cin dabino a makon karshe na mai ciki kafin haihuwa na taimakawa wajen rage tsayin naƙuda, sannan yana sa bakin mahaifa ya dinga budewa. Haka kuma, ana kallon irin mahimmancin da suke da shi wajen takaita amfani aiki tsawon awanni. Cikin sinadaran da dabino ya kunsa akwai oxytocin, wanda ke saukaka tsananin ciwon nakuda. Ana Iya Amfani Da shi a Madadin Sukari Ana shan ruwan dabinon bayan an jika shi a cikin ruwa. Ruwan dabinon na da karancin sinadarin glycemic index (GI) da  karancin sukarifiye da sauran na'ikan kayan zaki. Dabino na yi wa wasu mutane illa, kari kan haka wasu sinadarai da ake kira sulfites ka iya zama illa ga wasu mutane. Ɗaya daga cikin illolin da dabino ka iya yi wa wasu mutanen shi ne kaikayin baki da na harshe, sai kuma atishawa da yoyon hanci. Idan ka ga daya daga cikin irin wadannan alamu bayan cin dabino, ka tuntubi likita. Idan kuma an samu illa da ta fi haka, to a gaggauta zuwa asibiti.	https://www.bbc.com/hausa/articles/c2lq27231vqo
entertainment	...Daga Bakin Mai Ita tare da Ubali Ibrahim	Latsa hoton sama don kallon bidiyon Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 17, shirin ya tattauna da fitaccen tauraron fina-finan Hausa Ubali Ibrahim, wanda aka fi sani da wanke-wanke, inda ya amsa tambayoyin da za su sa ku dariya. Bidiyo: Fatima Othman	https://www.bbc.com/hausa/labarai-51150027
religion	Abin da ya sa mabiya addinai ba sa hakurin zama da juna a Najeriya	Ku latsa hoton da ke sama don kallon bidiyon: A yayin da Najeriya ke shirin tunkarar babban zabenta na shekara ta 2023, wani batu da ke jan hankali shi ne tasirin da addini ka iya yi ga zaben. A cikin shekara biyar da ta gabata an samu karuwar hare-hare kan mabiya addinin Musulunci da kuma kirista a kasar. Shugaban Najeriyar Muhammadu Buhari ya daura laifin irin wadannan hare-haren ne kan wadanda ya kira mutane dake yunkurin tada zaune tsaye da kuma kawo rarrabuwar kawuna. To sai dai kuma wasu shugabannin addini na cewa akwai bukatar gwamnati ta kara ƙaimi wajen bai wa mutane dama su yi addinin da suka zaba da kuma magance kalaman kiyayya a Najeriya.	https://www.bbc.com/hausa/articles/cz5vn11jk5mo
entertainment	Daga Bakin Mai Ita tare da Kazaza	K﻿u latsa hoton da ke sama don kallon bidiyon: Daga Bakin Mai Ita shiri ne na BBC Hausa da ke kawo muku hira da fitattun taurari da mawakan harkar fim din Hausa na Kannywood kan abubuwan da suka shafi rayuwarsu zalla. A wannan kashi na 121, mun tattauna da tauraron fina-finan Hausa, Jazuli Mukaddas wanda aka fi sani da Kazaza, inda ya amsa tambayoyi da dama da suka shafi rayuwarsa.	https://www.bbc.com/hausa/articles/c0w52qrveneo
politics	An kai wa ofisoshinmu hari sau 50 cikin shekara uku - Inec	Hukumar zaɓe a Najeriya ta ce an kai wa ofisoshinta hari a faɗin ƙasar sau 50 daga 2019 zuwa 2022. A cewar bayanan da National Electoral Commission (Inec) ta fitar ranar Juma'a, hare-haren sun afku a jiha 15 jimilla, waɗanda suka haɗa da Imo (11), Osun (7), da Enugu (5), da Akwa Ibom (5), da Ebonyi (4), da Cross River (4), da kuma Abia (4). Sauran su ne: Anambra (2), Taraba (2), Kaduna (1), Borno (1), Bayelsa (1), Ondo (1), Lagos (1), Ogun (1). Shekarar 2020 ce shekarar da aka fi samun hare-haren inda aka kai sau 22, sai 2021 mai 12, da kuma 2019 da 2022 da aka kai hari sau takwas-takwas. A farkon makon nan wasu 'yan bindiga suka kai hari kan hedikwatar Inec ɗin da ke Jihar Imo, wanda shi ne hari na uku irinsa da aka kai cikin kwana 12 a jihar. An fi samun hare-haren a jihohin kudu maso gabas, inda ƙabilar Igbo suka fi rinjaye, waɗanda hukumomi ke zargin mayaƙan ESN na ƙungiyar Ipob da ke neman kafa ƙasar Biafra da kaiwa. Hukumar zaɓen ta ce tana da niyyar sauya wa wasu daga cikin matsugunanta mazauni a wuraren da take fama da irin waɗannan hare-hare. A farkon nan ne Inec ta fara raba katin jefa ƙuri'a a ofisoshinta da ke ƙananan hukumomi ga mutum miliyan 93 da ta ce su ne suka yi rajistar zaɓe a faɗin ƙasar. A ranar 25 ga watan Fabarairun 2023 ake sa ran fara kaɗa ƙuri'a a babban zaɓen da 'yan Najeriya za su zaɓi shugaban ƙasa da gwamnoni da 'yan majalisar tarayya da na jihohi. An kai hari sau huɗu a Jihar Akwa Ibom a 2019, biyu a Imo, da kuma ɗai-ɗai a jihohin Bayelsa da Osun. A 2020, an kai hari biyar a Osun, huɗu a Cross River, huɗu a Imo, uku a Abiya, biyu a Taraba, ɗaya Anambra, ɗaya a Legas, ɗaya a Ondo, sai kuma ɗaya a Borno. A 2021 kuma, hari uku aka samu a Ebonyi, uku a Enugu, biyu a Imo, ɗaya a Anambra, ɗaya a Abiya, ɗaya a Kaduna, da kuma ɗaya Akwa Ibom. Bugu da ƙari, a 2022, an samu tashin hankali sau uku a Imo, biyu a Enugu, da kuma ɗai-ɗai a jihohin Ebonyi da Ogun da Osun. Inec ta ce rahoton bai ƙunshi ƙonewar da ofisoshin suka yi ba sakamakon gobara da sauran haɗurra kamar ruwan sama da iska.	https://www.bbc.com/hausa/articles/cz9yzej1d70o
politics	'Abin da ya sa gwamnatin Najeriya ta kwace kaddarorin Buba Galadima'	"Latsa alamar lasifika da ke sama domin sauraren hirar da BBC ta yi da Buba Galadima: Wata babbar kotu a Abuja, babban birnin Najeriya ta umarci hukumar da ke sanya ido kan masu taurin bashi AMCON a kasar ta kwace wasu kaddarorin Buba Galadima. Kotun ta ba da umarnin ne saboda tarin bashin da AMCON take bin fitaccen dan siyasar da suka kai kusan N900m. Cikin sanarwar da AMCON ta fitar, ta ce Buba Galadima ya karbi rancen ta hannun Unity Bank a shekarar 2011 kuma tun lokacin, hukumar ta yi kokarin ganin an samu maslaha. mma Galadima da kamfaninsa Bedko Nigeria Limited sun gaza biyan kudaden da hukumar ta ke binsu, a cewar sanarwar. Umarnin kotun wanda mai shari'a A.I Chikere ya zartar da shi ya bai wa hukumar damar ta kwace ragamar kadarorin na dan siyasar. Kadarorin da aka kwace sun hada da gida mai lamba 15 a Addis Ababa Crescent da ke Wuse Zone 4 a babban birnin kasar da kuma gida mai lamba 4 a Bangui Street, Wuse 2 shi ma a Abuja. Sanarwar ta kara da cewa Shugaban AMCON, Jude Nwauzor ya ce hukumar za ta dauki duk matakan da suka kamata kan kamfanin Bedko Nigeria Limited da kuma daraktocinsa bisa hukuncin kotun da kuma dokokin hukumar da aka yi wa gyran fuska. Sai dai tuni Buba Galadima ya mayar da martani inda ya fada wa BBC cewa wannan lamari na da nasaba da takaddama kan wani bashin banki wanda ya shafi wata kwangilar sayen taki da gwamnatin jihar Kano ta ba shi a shekarar 2003. Ya ce ""Ni ne na samu kwangila ta kawo taki a zamanin Gwamna Ibrahim Shekarau a 2003, da aka bani kwangila na je bankin Tropical Commercial Bank na nemi a bani kudi bashi na kawo kayan. ""Ban karbi kudi a wajensu ba, kudinsu yana gunsu, duk inda na je neman kaya sai a ce ba za a karbi takardar bashi daga bankin ba domin bankin ya na da matsala da hukumar Amurka,"" in ji Buba Galadima. Ya kara da cewa: ""An yi haka har shekara uku, ni ban karbi ko kwabo ba, su ake bude takardar bashi a wurinsu, a dalilinsu ne aka ki karbar kudin nan domin ai ba wanda za ka je wurinsa yana da kayan sayarwa da kudinka, ya hana ka."" Ya ce daga baya bankin Tropical ya aiko masa da bill cewa kudin ruwa ya taru na naira miliyan 349 ""suka tafi kotu a kan a tilasta ni na biya wadannan kudade."" A cewar fitaccen dan siyasar, ""Babu abin da na bayar ajiya idan an biya saboda yarjejeniyarmu da shi shi ne idan kaya ya zo za a biya kudin kayan ta hanyarsu, tun da kaya bai zo ba, shi ne suka shigar da kara cewa na biya kudin."" Buba Galadima ya ce bayan sun shigar da kara a kansa sannan rashin gamsuwa da hukuncin kotun ya sa ya garzaya kotun daukaka kara kuma kotun ta ce hukuncin farko ""ba daidai ba ne."" Ya ce tun da ya daukaka kar yau shekara guda ke nan amma ""bankin sai ya ki zuwa Kotun Koli don daukaka kara, sai ya je babbar kotu wadda kuma ta yanke wannan hukunci aka yin min wulakanci. Aka kore ni daga gidana da ni da mutane fiye da 40 da muke kwana, yanzu kila yau mu kwana a kan titi."""	https://www.bbc.com/hausa/51643266
politics	Agboola Ajayi: Mataimakin gwamnan Ondo ya fice daga APC ya koma PDP	Mataimakin gwamnan jihar Ondo da ke kudu maso yamma a Najeriya Agboola Ajayi ya fice daga jam'iyyar APC mai mulki ya kuma koma babbar jam'iyyar hamayya ta PDP. Wannan na zuwa ne sa'o'i kadan bayan hana mataimakin gwamnan fita daga gidan gwamnatin jihar da ke Akure da kwamishinan 'yan sandan jihar Bolaji Salami da tawagarsa suka yi. Ana tsammanin hakan ne babban dalilin da ya sanya Mista Ajayi ficewa daga jami'iyyar, yana mai cewa dalilin fitarsa a bayyane yake kowa ya sani. Jim kadan bayan ficewar tasa Mista Ajayi ya bayyana komawarsa jam'iyyar adawa ta PDP tare da karbar katin shaidarsa na zama dan jam'iyya. Mista Agboola Ajayi ya fita daga APC kwanaki kadan bayan gwamnan jihar Edo Godwin Obasaki ya fita daga jam'iyyar, saboda kwamitin tantance masu neman takarar gwamna na jam`iyyar a jihar Edo ya cire shi daga cikin waɗanda za su yi takarar, abin da ya yi sanadiyyar komawarsa jam'iyyar adawa ta PDP. Kuma PDP ta tabbatar da cewa yana da damar shiga zaben fitar da gwani na jam'iyyar da za a yi ranar 25 ga watan Yuni.	https://www.bbc.com/hausa/labarai-53131267
health	Kalli bidiyon jaririyar da tafi 'kankanta' a duniya	Latsa hoton da ke sama domin kallon bidiyon: Da kadan Saybie ta fi tuffa nauyi a lokacin da aka haife ta. An yi wa mahaifiyarta tiyatar gaggawa yayin da Saybie ta yi mako 23 kawai a ciki. Ma'aikatan asibitin da aka haife ta ne suka yi mata lakabi da suna Saybie.	https://www.bbc.com/hausa/labarai-48697695
technology	Amurka ta kai wa Iran 'hari ta intanet	"Rahotanni daga Amurka na cewa harin da aka kai ta hanyar intanet ya shafi komfutocin da dakarun juyin-juya halin kasar Iran ke amfani da su wajen sarrafa roka-roka da na'urorin harba makamai masu linzami. An dai ce an kai harin ne ranar Alhamis, bayan shugaba Donald Trump ya sauya matsayinsa na kai hari kan wasu wurare mallakar Iran. Ana alakanta harin da martani dangane da harbo jirgi maras matuki mai tsadar gaske mallakar Amurkar da Iran ta yi. Da kuma harin da aka kai wa wasu jiragen ruwa masu dauke da danyen man fetur da Amurka ta dora alhaki kan Iran. Har yanzu dai babu wata kafa wadda ba ta Amurka ba da ta bayar da yakinin cewa harin da Amurkar ta kai ya lalata kayan yakin Iran din. Tuni dai Ministan harkokin waje na Birtaniya, Andrew Murrison, ya sauka a Iran, domin tattaunawa kan halin da ake ciki yayin da ake ci-gaba da zaman dar-dar a yankin na Persia. Ma'aikatar ta ce bulaguron wani bangare ne na matakan tattaunawar diflomasiyya da hukumomin Iran a kan yarjejeniyar 2015 ta shirinsu na nukiliya. An ce ministan zai yi kokarin yin magana domin ganin Iran din ta dauki matakin gaggawa na yayyafa wa wutar rikicin da ke neman tashi ruwa. Yanzu haka Amurka ta nemi Kwamitin Sulhu na Majalisar Dinkin Duniya ya zauna ranar Litinin domin tattaunawa kan Iran. Shugaba Donald Trump, ya ce shi ba ya fatan gabza yaki da kasar Iran amma kuma ya gargade ta da cewa idan fa har rikici ya barke to fa Amurka za ta gama da ita ne. Da yake magana da gidan talbijin na NBC a ranar Juma'a, Mista Trump ya kara da cewa a shirye Amurka take domin tattaunawa da kasar Iran. Sai dai ya nanata cewa babu yadda za a yi Amurkar ta bari kasar Iran ta samar da makaman nukiliya. Donald Trump ya sake yin karin haske kan sauya tunanin da ya yi na fasa kai wa Iran din hari domin mayar da martani kan harbo jirgin Amurka maras matuki da Iran din ta yi a makon nan, inda ya ce an sanar da shi cewa mutum 150 ka iya mutuwa sakamakon harin. ""Ban so a yi hakan ba. Ba na zaton hakan ya dace,"" In ji mista Trump."	https://www.bbc.com/hausa/labarai-48736904
technology	Abin da sabuwar dokar haramta yaɗa hotunan batsa a Ghana ta kunsa	Gwamnatin Ghana za ta hukunta duk wanda ya yaɗa hotuna ko bidiyon batsa musamman na mata da ƙananan yara, ƙarƙashin wata sabuwar doka. Dokar na ƙunshe cikin kundin dokar tsaron intanet ta 2020, kuma za ta yi ƙoƙarin magance matsalar yadda ake yaɗa hotunan mutane na batsa wani lokaci da nufin tozarta wasu. Babban jami'in ƴan sanda da ke kula da laifukan da suka shafi intanet na Ghana ACP Dr Gustav Herbert Yankson ya yi gargaɗi musamman ga mata, su daina tura wa maza hotunansu na batsa ko da kuwa mazajensu ne. A cewar jami'in, hotunan za su iya faɗawa ga mugun hannu, musamman idan an sace wayar ko kuma an yi kutse. Don haka, ko me zai zama illar tura hotunan tsaraicin wani saboda kuɗi, ko ɗaukar fansa ko don saboda wani dalili a intanet a Ghana? Bisa sabuwar dokar da gwamnatin Ghana ta ƙaddamar, duk wanda aka kama ya yaɗa hotunan batsa na yara ko na manya zai iya fuskantar hukuncin ɗauri daga shekara biyar har zuwa 25. Dokar kuma ta ƙunshi matakai kan cin zarafin yara ƙanana, inda mutum zai iya fuskantar ɗauri daga shekara biyar zuwa 15. Wanda da ya yaɗa hotunan batsa a intanet ko kafofin sadarwa na ntanet, zai biya tara tsakanin dala dubu biyar zuwa dubu 10. Barazanar yaɗa hotunan batsa saboda kuɗi Haka kuma dokar ta fayyace cewa duk wanda ya yi wa wani barazanar zai yaɗa hotonsa ko bidiyonsa zai fuskanci fushin shari'a. Hukuncin da za a yanke wa wanda ya yi wa wani barazana ya kai tsakanin ɗaurin shekara 10 zuwa 25 a gidan yari. Yada hoton batsa da gangan Sashe na 278 na dokar ya ce duk wanda ya yaɗa hotunansa na batsa ya aikata laifi da nuna rashin da'a. Daga baya, jami'an Ghana za su shiga farautar mutanen da suka yaɗa hotunan da ke nuna tsaraici da gangan. Wata da ta yi fice a Ghana, Akuapem Poloo ta fuskanci fushin doka inda aka ɗaure  ta kan yaɗa wasu hotunanta da ɗata da ke nuna tsaraici a intanet. Wata kotun Ghana ta taba yanke wa wata ƴar fim Rosemond Brown hukuncin ɗaurin watanni uku a gidan yari. Kotun ta ce dalilin yanke hukuncin zai zama gargaɗi ne ga jama'a.	https://www.bbc.com/hausa/labarai-58901810
sports	Lacazette zai bar Arsenal nan da ƙarshen watan Yuni	"Dan kwallon Faransa, Alexendre Lacazette zai bar Arsenal idan kwangilarsa ta kare a kungiyar a ranar 30 ga watan Yuni. Dan shekaru 31, Lacazette ya koma Gunners ne daga Lyon a watan Yulin 2017. Lacazette ya zura kwallo 71 cikin wasanni 206 da ya buga wa Arsenal kuma ya lashe gasar cin kofin FA a shekara ta 2020. ""Laca ya taka rawar gani sosai,"" in ji kocin Arsenal Mikel Arteta. ""Ya kasance hazikin dan wasa wanda ya taimaki matasan 'yan kwallo."" Lacazette ya ci ƙwallo shida sannan ya taimaka aka ci takwas a wasa 36 da ya buga wa Arsenal a kakar wasa ta 2021-22. Ya jagoranci ƙungiyar a cikin fili bayan ƙwace kyaftin daga hannun Pierre-Emerick Aubameyang a watan Disamba saboda ladaftarwa. ""Ina so na ci gaba da tuna dukkan lokuta masu daɗi da na samu a ƙungiyar saboda a wajena abin alfahari ne na buga wa kulob ɗin da, tun ina yaro na fata, wasa,"" kamar ya faɗa wa shafin intanet na Arsenal a kwanan nan. ""Ina murna matuƙa da na samu damar buga wasa tsawon shekara biyar a Arsenal."""	https://www.bbc.com/hausa/wasanni-61680879
sports	Chelsea ta tuntubi Man City ko za a sayar mata da Sterling	Chelsea ta tuntubi Manchester City kan ko za a sayar mata da dan kwallon tawagar Ingila, Raheem Sterling. Sterling, wanda ya koma Etihad daga Liverpool kan fam miliyan 49 a 2015, ya ci kwallo 131 a wasa 339, yana cikin manyan 'yan kwallon da Chelsea ke son dauka a bana. An fahimci cewar kawo yanzu Chelsea ba ta taya dan wasan wai shekara 27 ba. Saura kaka daya yarjejeniyar Sterling ta kare a Etihad, ana kuma tunanin da kyar ne idan zai ci gaba da zama a City. Sterling, wanda ya buga wa Ingila wasa 77, na son buga wasa a koda yaushe, ba zaman benci ba. Zai kanacewa na farko da Chelsea za ta dauka tun bayan da aka sayar da kungiyar da Boehly ke jan ragama tun daga watan Mayu. Chelsea na fatan kara karfin kungiyar a kakar da za a shiga, bayan da ta bayar da aron Romelu Lukaku ga Inter Milan kan yarjejeniyar kaka daya. Tun bayan da Pep Guardiola ya zama kociyan City a 2016, ba dan wasan da ya ci kwallaye da yawa kamar Sterling mai 120, bayan Sergio Aguero mai 124 a Premier. Sterling ya zura kwallo 13 a wasa 30 a Premier League da aka karkare, wanda ya lashe kofi na hudu a babbar gasar tamaula ta Ingila, kuma kofi na tara a kaka bakwai a Etihad.	https://www.bbc.com/hausa/articles/c51wqn7zdldo
business	Yaya girman taɓarɓarewar tattalin arzikin China?	"Duk da yake masana tattalin arziƙi na iƙirarin cewa bayanai da suka shafi tattalin arziƙin China ba abu ne da ya kamata a gasgata ba, yanzu suna cikin ruɗani - ana ganin babu wasu alƙaluma ma kwata-kwata a halin yanzu. A ranar Juma'a, China ta bayyana cewa a wannan shekarar ba za ta ƙayyade wani mataki da take son kai wa ba wajen haɓaka tattalin arziƙin ƙasar saɓanin yadda ta saba yi a baya. Wannan wani abu ne da ƙasar ba ta taɓa yi ba tun bayan fara wallafa muradan da take son cimmawa duk shekara tun daga 1990. Batun a ce ƙasa kamar China ta yi biris da bayyana burin da take son cimmawa cikin shekara a ɓangaren tattalin arziƙinta, na nuni da cewa tattalin arziƙinta ya faɗa cikin wani hali kuma zai sha wahala kafin ya farfaɗo bayan korona. Duk da cewa wasu alƙaluma sun nuna cewa China ta kama hanyar farfaɗowa: za ta sha wahala kafin ta farfaɗo. A karon farko tun bayan ɓullar wannan annoba a China - masana'antu na samun riba. Ribar da masana'antu a ƙasar suka samu a watan Afrilu ta ƙaru da kusan kashi 3.9 - an samu bambanci da kusan kashi 13.5 cikin 100 tun bayan taɓarɓarewar al'amura sakamakon sanya dokoki masu tsauri wata biyu a baya. Akwai kuma wasu bayanai masu ƙarfi da masana tattalin arziƙi ke cewa tattalin arziƙi zai iya faduwa warwas, lokaci guda kuma sai ya yi sama ya miƙe kamar yadda yake a da. Makamashin da manyan injinan samar da wutar lantarki ke amfani da shi ya koma yadda yake a baya inda ya ƙaru bayan hutun watan Mayu da aka yi a ƙasar, kamar yadda bankin zuba jari na JP Morgan ya bayyana. Wannan na nufin wutar lantarki da ake amfani da ita kafin wannan annobar, yanzu an dawo an ci gaba da amfani da ita. Yadda sararin samaniyar China ta kasance bayan saka dokar kulle ba tare da hayaƙi ba yanzu abin ya sauya, hayaƙi kan turnuƙe sama sakamakon hada-hadar kasuwanci da ta sake buɗewa. Duka wadannan na nuna cewa a hankali China na dawo da harkokin kasuwancinta. Amma ba kasuwancinta kamar yadda ta saba ba, wannan na nufin dukkan ƙasashe za su sha wahala kafin su farfaɗo. Alƙalumma da aka samu daga dillalan kayayyaki sun nuna yadda za a sha wahala kafin mutane su koma shagunansu. Siyan kayayyaki ya yi ƙasa da kusan kashi 7.5 cikin 100. 'Yan China da dama sun damu matuka dangane da ɓarkewar wannan cuta a karo na biyu kuma ga shi ba sa kashe kuɗi kamar yadda suke kashewa a da. Ana ganin hakan ne ya sa China ta yi biris da batun burin da take so ta cimma na shekara a bana - gwamnati ta san zai yi wuya a yi hasashe saboda yadda wannan annoba ta yi ƙaimi. Alƙaluma game da rashin aikin yi waɗanda a hukumance aka ce sun ƙaru da kusan kashi 6 cikin 100, masana tattalin arziƙi na cewa alƙaluman sun fi haka yawa. (Ma'ana rashin aikin yi ya ƙaru matuƙa.) ""Yawan marasa aikin yi a ƙasar ya ninka sau biyu,"" ganin cewa kusan kashi biyar na ma'aikata waɗanda ke zama a kauye ba su dawo birane ba, in ji wasu daga cikin masanan tattalin arziƙi. Jaridar da ke magana da yawun 'yan kwaminisanci na China wato Global Times ta bayyana yadda batun rashin aikin yi a kasar ya ƙazanta. Ta bayyana cewa '""Da wahala ma'aikata 'yan kasar China su samu albashi a kamfanoni masu zaman kansu kamar yadda suka samu a 2019,"" wasu ƙananan kamfanoni na korar ma'aikata ko kuma rage albashin ma'aikata. Sai an sha wuya kafin komai ya fara dawowa daidai. Kusan kashi 85 cikin 100 na kamfanoni masu zaman kansu sai sun sha gwagwarmaya domin su tsaya a ƙafafunsu nan da watanni uku masu zuwa, kamar yadda Farfesa Justin Yifu Lin na jami'ar Peking ya ambato wani bincike da da jami'ar Tsinghua ta yi a watan Maris. ""Durƙushewar masana'antu zai jawo rashin aikin yi,"" a cewarsa. 'Yan China da dama na aiki ne a kamfanonin gwamnati, tattalin arziƙin China zai iya daukar nauyin marasa aikin yi a ƙasar fiye da na Amurka. 'Yan kasar China suna da tattalin kuɗi, ma'aikata musamman masu zuwa birni daga ƙauyuka na da gonaki a ƙauyuka da za su iya amfani da su domin toshe wasu kafafen ko da tura ta kai bango. ""Za ku ga yadda ma'aikata 'yan ci rani za su koma ƙauyuka inda suke da gonakinsu ,"" in ji Wang Huiyao daga cibiyar Centre for China and Globalization. ""Eh, jama'a da dama za su shiga cikin ƙunci, amma mutanen da ke wajen China ba za su gane mu yadda muke kallon ƙunci ko wahala ba -  wanda 'yan ƙasar China suka shiga ba da daɗewa ba lokacin da China ke cikin talauci."""	https://www.bbc.com/hausa/labarai-52782091
religion	Ku San Malamanku tare da Sheikh Abubakar Muhammad Jibril, limamin masallacin BUK	"Shirin Ku San Malamanku na wannan makon ya tattauna da Sheikh Abubakar Muhammad Jibril ɗan asalin aka haife shi a Accra da ke Ghana cikin shekarar 1938. A tattaunawarsa da BBC Hausa, malamin ya ce ya tashi a Accra inda galibin karatun da ya yi na addini ne. Ya yi faɗi-tashin karatu kafin ya soma aiki tare da ofishin jakadancin Saudiyya, daga nan ne kuma ya samu tallafin karatu zuwa ƙasar. Ya yi karatu ƙarƙashin malamai kamar Sheikh Abdulazeez Ibn Baz da Muhammadul Amin al-Shinqiti da Malam Muhammad al-Mukhtar. Malamin ya ce abin da ya fi faranta masa rai shi ne rayuwarsa a Madina. ""Kodayaushe na tuna na yi salloli a masallacin Manzon Allah SAW, ina matuƙar jin dadi."" Ya ci gaba da cewa: ""Waɗannan manyan malamai da a lokacin a duniya babu kamarsu, ina jin daɗin kasancewar su ne malaman da suka karantar da ni."" Ya ce ya ɗauki salon huɗubar limamin da ke sallah a masallacin Annabi S.A.W., Abdulazeez Bn Saleh, ""wanda a wannan lokacin babu limami kamarsa"". Sheikh Abubakar Muhammad Jibril ya ce a lokacin da ya tafi Saudiyya a 1965, ba shi da aure, kafin ya je hutu bayan shekara biyar. ""Da na je hutu sai iyaye suka fara tunanin bai kamata na koma babu mata ba""  sai aka hada ni da iyali kuma sun haifi yarinya ɗaya daga baya kuma suka sami ɗa namiji. Ya ce bayan matarsa ta farko ta rasu, ya sake wani auren inda suka haifi yara huɗu. Sheikh Abubakar Muhammad Jibril ya ce rayuwar da iyaye suka yi akwai zumunci da girmama manya. ""Wancan lokacin har siyasa da aka yi, ba irinta ake yi yanzu ba. ""Su manya da suka tashi suna neman haƙƙi na ƙasashensu, nema suke da gaske, al'amarin yanzu ba haka yake ba, babu daɗi"", a cewarsa. Ya ce taɓarɓarewar tsaro da ake gani a Najeriya na faruwa ne saboda an saki hanyoyin Ubangiji, ""da an bi tarbiya, da al'amari bai zama haka ba."""	https://www.bbc.com/hausa/articles/cljnyn263p7o
technology	Donald Trump: Dole kamfanonin Amurka su yanke alaƙarsu da TikTok da WeChat	"Shugaban Amurka ya sanya hannu kan wata tsattsaurar doka da ta mai da hankali kan TikTok da WeChat, wadanda su duka manyan manhajojin kasar China ne. Cikin wannan doka, dole ne kamfanonin Amurka su dakatar da harkokin kasuwanci da kafanonin Chinan cikin kwanaki 45, in ji Mista Trump wand ya ce ""muna kokarin kare tsaron kasarmu ne"". Wannan na daya daga cikin abubuwan da ke kara rura wutar rikici tsakanin Amurka da China kan karfin kere-kere da fasaharta a fadin duniya. Wanann sanarwar na zuwa ne daidai lokacin da kamfanin kwamfuyuta na Microsoft ke tattauna yadda zai sayi kamfanin TikTok din reshen Amurka nan da 15 ga watan Satumba wanda shi ne wa'adin da Trump ya bayar. Dokar kan manhajar da ake aika bidiyon da ba shi da tsayi TikTok - wanda kamfanin China na RyteDance ya mallaka - da kuma kan manhajar tura sako ta WeChat da kamfanin Tencent ya mallaka shi ne matakin baya-bayan nan na kara matsin lamba kan China da gwamnatin Trump ke kokarin ganin ta cimma. Umarnin da Trump ya bayar ana masa kallon da yiyuwar ya kasance ya yi daidai da tsarin doka, in ji masu sharhi. A duka dokar, Mista Trump cewa ya yi ""ya fahimci cewa akwai bukatar kara daukar matakai kan yadda ake tafiyar da harkokin kasar musamman ta bangaran yada labarai da kuma yadda ake watsa su cikin jama'a"". Ya kara da cewa: ""Yaduwar manhajar wayoyin salula da kasar China ke kirkira na ci gaba da zama barazana ga harkokin tsaron kasa da manufofin mu na harkokin kasashen waje da tattalin arzikin kasar baki daya."" Dukka ya kafa hujja kan dokokin da wani bangare na kundin tsarin mulkin Amurka game da harkokin tsaro da tattalin arziki. Menene TikTok? Manhajar da ke ci gaba da yaduwa cikin gaggawa a Amurka na samun kimanin mutane miliyan 80 da ke amfani da ita a kasar ko wanne wata - ta kuma samu karbuwa nan da nan a wajen 'yan kasa da shekara 20. Suna amfani da manhajar domin yaɗa bidiyon da bai fi sakan 15 da yawanci ya shafi wasa da leɓe lokacin da suke bin wakoki, da barkwanci da kuma wasu abubuwa masu kama da siddabaru. Kowa zai iya ganin bidiyon da aka sa daga masu bin shafinka har baki. A tsarinsa ko wanne shafi mutane na da damar gani, duk da dai a wasu lokutan wasu na rufe shafukansu sai kawai ga mutanen da ke binsu. Anan iya aika sako tsakanin mutum biyu kawai amma wannan ya takaita ne kawai ga ""Abokai"". Rahotanni na cewa masu amfani da manhajar na kai wa miliyan 800 ko wanne wata a fadin duniya, inda kuma kasuwarsa ta fi karfi a Amurka da India. Sai dai Trump ya fada a dokar cewa, tuni India ta rufe manhajar TikTok, da kuma wasu manhajojin kasar ta China. Menene WeChat? WeChat ya zama kamar ruwan dare a wajen masu amfani da shi da ke da alaka da China, in da aka rufe mafi yawan manhajojin kafafen sada zumunta irinsu Whatsapp da Facebook. An fi yiwa WeChat kallon kafar sada zumunta, amma ta wuce haka a zahiri - domin akan iya biyan kudi ta ciki, da sauran wasu kanana-kanaan abubuwa, neman kwanan wata neman labarai bayan amfanin da ake da Manhajar wajen aika sako irin na sada zumunta. Ana tsammanin shi ne mafi kyau a irin tsaransa, wadanda ake aiki da su a iOS da Android. Masana na ganin yana cikin hanyoyin da China suke amfani da shi domin bibiyar abubuwan da ke faruwa a cikin al'umma - saboda akan bukaci masu amfani da shi wadanda ake zargin suna yada jita-jita da su yi rijista ta hanyar amon ko sautinsu. Martani daga 'yan Najeriya Masu amfani da TikToko a Najeriya sun bi sahun wasu kasashe wajen yin tsokaci kan matakin na Shugaba Trump. Wasu na ganin ya kamata a kori manhajar daga Amurka tun da dai akai ta a Najeriya kamar yadda Sercanucarr yake cewa."	https://www.bbc.com/hausa/labarai-53691314
business	Yadda Najeriya ke son bunkasa kasuwancin kwakwarta a duniya	"Yawancin yankunan Najeriya suna da kyakkyawan yanayin da za a iya shukawa da samar da kwakwa. Amma duk da haka kasar na siyo kashi 70 cikin dari na wannan dan itace mai muhimmancin gaske da ake sarrafawa a yi abubuwa daban-daban, kama daga abin ci da abin sha da kuma man girki da na shafe-shafe. Ganin yadda bukatar kwakwa ke karuwa a cikin Najeriya da kuma kasashen duniya, yanzu akwai shirye-shirye na sa kasar ta zama mai dogaro da kai a fannin samar da kwakwar. A unguwar Isolo da ke tsakiyar babbar cibiyar kasuwanci ta Najeriya, wato Lagos, Toyin Kappo-Kolawole tana gudanar da wata ‘yar karamar masana’anta ta sarrafa kwakwa. Tana yin  madara da ruwa da garin fulawa da kuma kayan kwalan da makulashe, duk da kwakwar. Ta fara gudanar da wannan kasuwancin nata ne inda ta sanya wa masana’antar suna De-Cribbs Cocogry Coconut, a 2018. Tana samo kwakwar daga garin Badagry, na gabar teku a jihar ta Lagos, inda nan ne aka fi samar da kwakawar a Najeriya. Bayan da sana’ar tata ta bunkasa sai ya kasance ba ta samun wadatacciyar kwakwar a Najeriya, abin da ya sa ta rika sayo ta daga Ghana. ""Wannan ya sa kaya na tsada, hakan na nufin ina samun raguwar masu ciniki,’’ in ji ta. Ana sarrafa wannan dan itace ta hanyoyi da dama, a yi abubuwa iri-iri, kama daga  abinci da kayan sha da man shafawa da gawayi da kasa da makamashi da dai sauransu. Bukatar kayayyakin da ake yi daga kwakwa a kasashen duniya ta karu sosai tun daga shekarun 2000. A dalilin wannan an samu karuwar mutanen da ke shiga wannan harka ta samarwa da sarrafa kwakwa domin cin wannan gajiya. Hatta lokacin da abubuwa suka yi tsada jama’a na bukatar kayayyakin da ake yi da kwakwar – kasuwarsu ba ta raguwa. A watan da ya gabata Najeriya ta kaddamar da shirin dasa itatuwan kwakwar a Badagry a wani mataki na bunkasa harkar. Wannan na daga cikin kudurin kungiyar masu nomawa da sarrafa da kuma sayar da kwakwar a Najeriya, (Nacoppman) domin sa kasar ta zama mai dogaro da kai. A bara Najeriya ta sayi  tan dubu 500 na kwakwa daga waje, domin sarrafawa ta samar da mai da kayan abinci da na sha, kamar yadda alkaluman hukuma suka nuna. Na ziyarci wata gona da ke da nisan tafiyar sa'a biyu daga Abuja, a mota, wadda wasu ma'aurata - Ray Davies da mijinta, wani Manjo Janar mai ritaya (John Davies) suke gudanarwa. Gonar tana da itatuwan kwakwa har dubu hudu. Ma'auratan sun kafa gonar ne shekara shida da ta gabata, inda yawanci suke samar da 'ya'yan itace da suka hada da lemo da ayaba da kuma fasa-dabur (soursop). Sai kuma a shekara ta 2021, suka hada da kwakwa a irin 'ya'yan itacen da suke samarwa a katafariyar gonar tasu mai girman hekta 20. Sakamakon rashin wadatar kwakwar da kuma samuwar karin masu sarrafa ta a Najeriya, abin da ya sa kasar dole take siyo kwakwar daga kasashe irin su Togo da Ghana da Kwadebuwa (Ivory Coast), manoma irin su Davies na fatan cike wannan gibi. Shugabar kungiyar manoma da masu sarrafawa da sayar da kwakwar a Najeriya (Nacoppman), Nma Okoroji, ta ce mutane na kara samun wayewa da fahimtar cewa harka ce ta samun kudi. Ta ce, kwakwa za ta iya kara yawan kudin da Najeriya ke samu. ''Muna da kyakkyawan yanayi da filin nomanta da kuma manoman, da su yi ta. Kamata ya yi a ce muna ma fitar da ita kasashe maimakon mu sayo daga wasu kasashen,'' in ji ta. Ms Okoroji na aiki karkashin wani shiri na bunkasa samar da kwakwar a Najeriya tare da tallafin gwamnati (mai suna Cosin). Shirin da a karkashinsa ake kudurin dasa itatuwan kwakwa a fili mai girman hekta 10,000  a yawancin jihohin Najeriya 36 zuwa shekara ta 2027. Sai dai babbar matsalar ita ce ta samun ingantaccen irin kwakwar. Iri mafi inganci shi ne na aure wanda aka samar daga, hadin doguwar bishiyar kwakwar ta Afirka ta Yamma da kuma gajeruwa ta yankin Asia. Ta auren tana fara 'ya'ya a cikin shekara hudu zuwa biyar, ba kamar gajeruwa ta Asia ba, wadda take fara 'ya'ya a cikin shekara biyu da rabi zuwa uku. To amma kuma ita ta aure kwararru sun samar da ita ne musamman domin noma na kasuwanci - samun 'ya'yan kwakwar da yawa kuma masu girma. Abiodun Oyelekan, wanda ke da gonar kwakwar a Badagry, ya ce yana da kyau a yi amfani da kwakwar 'yar aure saboda yawan 'ya'yan da take samarwa a shekara. Sai dai ya ce, tana da tsada domin duk dashe daya ya kai kusan dala 6 (sama da naira dubu 3,600), wanda hakan ya sa ta fi karfin yawancin kananan manoma. Aikin hukumar bunkasa noman kwakwa ta Lagos (Lascoda), shi ne ta taimaka wajen bunkasa harkar ta yadda za a rika samar da ita sosai ga kasuwa. Shugaban hukumar Dapo Olakulehin ya ce jihar ita ce kan gaba wajen samar da kwakwa a Najeriya. ''To amma ba a iya wadata kasar da ita saboda karuwar yawan masu sarrafa ta a cikin shekara 10 zuwa 15 da ta gabata,'' in ji shi. Ya kara da cewa, ""A shekara uku da ta gabata, lokacin da muka ga alamar karuwar bukatarta sai muka rika karfafa wa mutane guiwa kan su shiga harkar domin samar da ita yadda ake bukata. A shekara hudu zuwa biyar masu zuwa za a fara ganin tasirin hakan idan bishiyoyin suka fara 'ya'ya."" Hukumar bunkasa noman kwakwar ta Lagos tana da fili inda take samar da dashen itaciyar da take raba wa jama'a. A bara ta raba wa manoma har dashe dubu 200 kyauta, amma duk da haka ba su isa ba. A bana kuwa dashe dubu 80 kawai hukumar ta iya rabawa, wanda wannan na nufin masu sarrafa kwakwar a Najeriya dole ne su ci gaba da sayo ta daga waje zuwa wani lokaci. Wani babban jami'i a Ma'aikatar Masana'antu da kasuwanci da Zuba Jari ta Najeriyar, Kaura Arimiye, ya ce gwamnati ta dauki wannan harka a matsayin wata hanya ta rage yawan marassa aikin yi da kuma rage dogaron da kasar ke yi a kan man fetur domin samun kudi daga waje. Ebun Feludu - Wata mai kamfanin sarrafa kwakwar, wajen yin abubuwa daban-daban (mai suna JAM), tana ganin idan gwamnati na son cimma bukatar hakan to sai ta bunkasa muhimman abubuwan inganta rayuwa kamar wutar lantarki da tituna da sauransu. Ms Feludu ta ce Najeriya ta yi kaurin suna wajen rashin wutar lantarki, haka ma tituna ba su da kyau. Sannan kuma ta ce akwai bukatar gwamnatin ta rage dawainiya da kudin fitar da kayan zuwa kasuwannin duniya."	https://www.bbc.com/hausa/articles/cv26g0224l9o
health	Abubuwan da ke janyo cutar amai da gudawa da hanyoyin magance ta	A ranar 7 ga watan Yulin 2020 ne aka samu rahotan cewar kimanin mutum sama da 200 sun kamu da cutar amai da gudawa a ƙauyuka 16 da ke yankin karamar hukumar Rano a jihar Kano da ke arewa maso yammacin Najeriya. Hukumomi a yankin karamar hukumar Rano sun alaƙanta ɓullar cutar da gurɓataccen ruwan sha da rashin tsaftar muhalli. Kano dai na daga cikin jihohi a Najeriya da ake fama da cutar ta amai da gudawa a baya-bayan nan. Cutar kwalera ta amai da gudawa na cikin cutuka da ke yin kisa a duniya. A kan kamu da kwalara sakamakon shan gurbataccen ruwan sha da abinci ko kuma kazanta. Cutar kwalara galibi ana samun ta ne a cikin ruwa ko kuma a cikin abinci gurɓatacce. Cutar na iya faruwa kuma ta bazu a wuraren da ke da rashin tsafta da gurɓataccen ruwan sha. Hukumar daƙile cutuka masu yaɗuwa ta CDC ta ce ƙasashe da dama na Afirka ne ke fama da kwalera kuma ta kasance musabbabin haifar da cututtuka da mutuwa a ƙasashen. Saboda girman cutar ne ya sa hukumomin lafiya na duniya suka samar da riga-kafin kwalera. A wannan maƙala, BBC ta yi nazari kan cutar don ilimintar da mutane. Mece ce cutar kwalara Cutar kwalara cuta ce mai saurin yaɗuwa, da ke haifar da amai da gudawa sakamakon ƙwayoyin cutar hanji. A cikakken bayanin da CDC ta yi kan kwalara ta ce kusan mutum miliyan uku ke kamuwa da cutar duk shekara kuma tana kashe mutum 95,000 duk shekara a duniya. Ana iya kamuwa da cutar ba tare da nuna wani alamu ba, amma kuma takan iya yin tsanani. Alƙalumman CDC sun nuna cewa mutum ɗaya cikin 10 da suka kamu da cutar kwalara za ta iya yin tsanani da nuna alamu na amai da gudawa sosai da kuma mutuwar jiki. Waɗanda cutar ta yi wa tsanani za su yi fama da rashin ruwan jiki wanda zai kai ga haddasa babbar matsala kuma idan ba a yi gaggawar magani ba mutum na iya mutuwa. Hukumar lafiya ta duniya WHO ta ce wajajen ƙarni na 19 kwalara ta bazu a sassan duniya daga Indiya. Miliyoyin mutane ne suka mutu a sassan duniya sakamakon ɓarkewar annobar sau shida. WHO ta ce ɓarkewar annobar karo na bakwai ta faro ne daga Kudancin Asia a 1961, ta bazu zuwa Afirka a 1971 da kuma a yankin Amurka 1991. Yanzu kwalara kuma ta bazu a sassan duniya. Mutum na iya kamuwa da cutar kwalara ta hanyar shan gurɓataccen ruwa ko abinci. Kuma a lokacin annobar, wanda ya harbu na iya ƙara gurɓata ruwa da abinci. Cutar kuma na iya bazuwa cikin sauri a yankunan da ba a ɗauki matakan tsabtace ruwan sha ba da agudanan ruwa. Sai dai kuma Hukumar CDC ta ce yana da wahala cutar ta yaɗu daga wani mutum zuwa wani, don haka mu'amula da wanda ya kamu da kwalara ba ya cikin hatsarin kamuwa da cutar. Mutanen da ke rayuwa a wuraren da babu ruwa mai tsabta da rashin tsaftar muhallai sun f hatsarin kamuwa da kwalara. Alamomin kwalara sun haɗa da yawan amai da gudawa (ba-haya mai ruwa sosai) da rashin karfin jiki da ƙishi ruwa. Alamomin kuma sukan ɗauki kwana biyu zuwa uku kafin su bayyana bayan mutum ya harbu da cutar. Wani lokaci yakan kai kwana biyar kafin bayyanar cutar. Likitoci sukan gudanar da bincike ta hantar ɗaukar samfurin ba-haya domin gano idan akwai ƙwayar cutar kwalara. Hukumar daƙile cutaka masu yaɗuwa CDC ta ce yawanci ana maganin cutar ne cikin sauƙi ta hanyar bayar da ruwan gishiri a madadin ruwan jiki da mutum ya rasa sakamakon amai da gudawa. Likitoci suna ba da maganin ORS mai ƙunshe da gishiri da suga da ake zubawa cikin gorar ruwa mai tsabta lita ɗaya a ba wanda ya harbu da cutar kwalara ya sha. Ana amfani da wannan maganin a faɗin duniya. Idan kuma cutar ta yi ƙamari, za a buƙaci a yi wa mutum ƙarin ruwa. Idan kuma jariri ne ya harbu da kwalara, za a ba mahaifiyar shawara ta ci gaba da shayarwa. Mutane sai sun yi taka-tsantsan da wuraren da aka samu ɓarkewar kwalara. Amma mutum na iya kaucewa kamuwa da cutar a wuraren da ta ɓarke idan ya kiyaye. Ga mazauna yankin da ke fama da annobar kwalara ko kuma baƙi, za su iya kiyaye shan ruwan roba ko ruwan da aka tafasa. Mutum kuma sai ya tabbata ruwan da zai sha ba a buɗe marfin ruwan ba. Sai an ƙauracewa shan ruwan fanfo da kuma kayan zaƙi da aka sauya wa launi. Sannan duk lokacin da mutum ya yi bayan gida ana so ya wanke hannunsa da sabulu haka ma idan zai ci abinci ya wanke hannunsa da sabulu. Haka kuma a ƙauracewa cin abinci a kan hanya da kuma kayan marmari da aka fere. an fi son mutum yafere da kansa. Wani shirin hukumar lafiya ta duniya WHO ya tsara yadda za a kawo ƙarshen kwalara da kusan kashi 90 zuwa 2030 a ƙasashe 20. Kuma masu mutuwa a cutar a cewar WHO sun fi yawa a nahiyar Afirka fiye da sauran sassan duniya. Wannan kuma saboda rashin ingantaccen kiwon lafiya saboda ana iya magance kwalara cikin sauƙi ta hanyar ƙarin ruwa.	https://www.bbc.com/hausa/rahotanni-57754260
entertainment	Waka ta 10 a 2019 'Tsaya'	Waka ta 10 a 2019 'Tsaya'	https://www.bbc.com/hausa/labarai-50906277
health	Ranar ma'aikatan jinya ta duniya: ‘Na yi aiki lokacin cutar HIV, Ebola da Korona’	"""Har yanzu ina raye, ina kuma ci gaba da aiki. Ina farin ciki da hakan, ganin na samu damar yin aiki da ceton rayukan al'umma,"" in ji malamar jinya Sylvia Jabbie, cikin wani yanayi na ba yabo ba fallasa. ""Ina daga cikin jami'an lafiya sahun farko a kula da masu cuta mai karya garkuwar jiki, da annobar Ebola da Korona. Yawancin mutane na yaba wa aikina,""in ji  Haurace Nyandemoh. Wadannan mutane biyun, na daga cikin wata karamar kungiyar ma'aikatan jinya a kasar Saliyo da ke yammacin Afirka, wadanda suka kula da majinyatan da ake fama da cutar HIV mai karya garkuwar jiki, da lokacin barkewar cutar Ebola da annobar Korona da ta shafi daukacin duniya. A ranar ma'aikatan jinya ta duniya, matan biyu Sylvia da Haurace sun shaida wa BBC tashin hankali da mawuyacin halin da suka shiga a matsayin su na jami'an lafiya da ke sahun gaba a yaki da cutukan. Sylvia Jabbie ta na aiki ne a Lunsar da ke arewa maso yammacin kasar Saliyo - a yanzu ta fi aiki a dakin karbar haihuwa, tana kuma kula da matan da suke haihuwa musamman ta hanyar tiyata. Idan ta yi waiwaye a shekarar 2002, lokacin tana aiki a babban asibiti da ke birnin Freetown, an bukaci ta kula da wata matashiya mai shekara 22 da ke fama da cuta mai karya garkuwar jiki wato Aids. Aiki ne mai matukar wuya: a wancan lokacin ana matukar kyamar masu cutar Aids. ""Mutane na kallo na a shekeke. Yawanci sun gargade ni na kiyaye kada na dauki cutar. Jikina ya mutu murus, wasu lokutan na kan yi tunanin ko dai ina da cutar da kai na a wannan aikin."" Duk da wannan damuwar, ta ci gaba da aikinta. Sylvia na aikin kula da mutane a gida, yi mata wanka, sauya mata tufafi, da sharce gashi, da taya ta hira. ""Wata rana, maras lafiyar ta tambaye ni ko za ta warke."" Lamari ne mai karya zuciya. Sylvia ta shaida wa mara lafiyar, garkuwar jikinta ta gaza, wasu sassan jikinta kamar hanta za su dakatar da aiki a kowanne lokaci. Abin da Sylvia ta iya mata alkawari shi ne za ta taimaka mata samun sassaucin radadin ciwo. ""Mun dauki mintina shiru. Sai maras lafiyar ta ce min, 'Na san mutuwa zan yi, gara mutuwa da irin halin da na ke ciki.'"" ""Sai ta sanya min albarka, tare da yi min addu'a."" A wannan lokacin babu isassun magungunan da za a bai wa masu cutar Aids a Saliyo, don haka Sylvia, ta dogara da dan abin da suke samu na tallafi daga asibiti. Ta shafe kwanaki 51 ta na jinyar matar. ""Ta mutu lokacin da ta sarkafe hannunta cikin nawa. Ban yi kuka ba lokacin da ta rasu.  Duk da cewa ina tsammanin hakan,"" kamar yadda Sylvia ta tuna. Cuta mai karya garkuwar jiki ta yi ajalin mutum miliyan 36 tun barkewarta a duniya a shekarun 1980, kamar yadda Hukumar Lafiyar ta Duniya ta duniya ta bayyana. Ashekarar 2020, kusan mutum 680,000 cutuka masu alaka da AIDS suka yi ajali a fadin duniya. Saliyo na da mutum 3200 a cikin mamatan. An bai wa Haurace Nyandemoh aikin kula da kwantar wa masu cutar HiV hankali a shekarar 2017. ""Yawancin matan matasa ne 'yan shekara 20. Ana ba su magungunan da suka shafi karfafa garkuwar jiki,'' kamar yadda ya shaida wa BBC. Daya daga cikinsu ma ta rasu shekara daya baya. Ana ba su maganin kashe kaifin ciwon,"" ya fada a hirarsa da BBC. Dukkan marasa lafiyar da yake kula da su, suna samun sauki. Hasali ma ya ce mutum guda kadai ya mutu, kimamin shekara guda kenan. Godiya ga ci gaban da aka samu na magungunan cutar, da kwararrun jami'an lafiya, da kirkirar shirin lafiya da shigar kungiyoyi masu zaman kansu wajen ba da tallafin magunguna a kasashe matalauta, har da kokarin gwamnatoci na kula da masu cutar ta HIV. ""A yanzu ana samun masu cutar HIV da ke gudanar da rayuwarsu cikin walwala. Suna da aikin yi, wasu ma aikin gwamnati da sauran su, ko a fuska ba za ka taba cewa suna fama da wata cuta ba bare kuma HIV,"" in ji Haurace. Daga Sylvia har Haurace na da mummunan abin da ya faru da su lokacin barkewar cutar Ebola. An fara gano cutar Ebola ne a shekarar 1976, bayan wannan lokacin sai ta sake bayyana. Barkewa ta baya-bayan nan a kasar Saliyo ne a shekarar 2014, kimanin shekara biyu bayan barnar da cutar amai da gudawa ta yi, da ta hadassa mutuwar kusan mutane 400 a kasar. ""Alamomin cutar kwalara sun hada da amai da gudawa. Su ma masu cutar Ebola na da alamomi kamar kwalara lamarin da ke ta matukar sarkakiya,"" in ji Haurace. Mace-macen da annobar Ebola ta haddasa, ta haddasa tsoro da fargaba a zukatan mutane. Sai kuma kullaliyar da aka kulla wa jami'an lafiya da cewa su ne suka yada cutar. ""Yadda jama'a suka dauki lamarin na daga cikin abin da ya kara dagula lamura. Wasu kauyawa kan kai wa motocin jami'an lafiya wadanda aka turo su dauki marasa lafiya,"" in ji Sylvia. Cikin daya daga hari mafi muni da aka kai wa jami'an lafiya, an kashe takwas daga cikin tawagar jami'an lafiya da suka je kauyuka domin wayar da kai kan cutar ta Ebola, kauyawan suka far musu da sara da suka da adduna a makwafciyar Saliyo wato Guinea a watan Satumbar 2014. An kai matakin da sai an hada da jami'an 'yan sanda domin ba su kariya kafin su binne gawa, haka kuma hatta asibitocin da ake killace masu cutar. A birin Freetown, baya ga kamarantar da horas da 'yan sanda da aka maida wurin killace masu cutar Ebola, an kuma sake ware wasu asibitocin.  Haurace Nyandemoh ya kadu matuka kan abin da ya gani a can. ""Mutane da dama na ta mutuwa. Wata ranar Lahadi marasa lafiya 48 ne suka mutu a cibiyar. Lamarin mai tada hankali ne."" Shida daga cikin abokan aikin Haurace sun mutu sanadiyar Ebola. Wasu malaman jinya sun tsere saboda tsoro sun gwammace su ajiye aikin, amma duk da hakan Haurace bai karaya ba, ya ci gaba da aiki. ''Akwai kaduwa matuka. Babu wanda ke son kula da marasa lafiyar. Ina sanya safar kariya ta hannu guda shida, kafin shiga inda masu cutar ebola suke. A gida kuwa, killace kai na nake yi, ba na taba yadda mu hadu da matata ko da na."" Haurace ya shiga matsananciyar damuwa da tsoro, lokacin da dan shi ya fara rashin lafiya. ""A firgice nake, na gagara daukar shi zuwa asibiti domin a yi masa gwaji."" Ashe ba Ebola ba ce, kwanaki kadan yaron ya samu lafiya. Da gangan Sylvia ta daina zuwa wajen aiki. Amma rokon da abokan aikinta ke yi ya sanya dole ta koma bakin aiki. ""Na sanya rigar kariya, aka kuma fesa min maganin kashe kwayoyin cuta."" Sinadarin Chlorine da aka fesa wa kayan jikinta na kariyar, ya sanya ta shiga mawuyacin hali, cikin jikinta tana jin wani matsanancin zafi saboda rashin sabo da rigar kariyar. ""An shaida mana kada mu je kusa da marasa lafiyar. Yawancinsu na cikin mawuyacin hali. Sun fita daga hayyacinsu, sannan dakyar suke iya magana."" A kowacce rana, akalla mutum biyar zuwa 10 na mutuwa a dakin da take kula da su. Ebola ta kashe jami'an lafiya 12 ciki har da likita daya da malaman jinya takwas a asibitin da take aiki. ""A ɗarare na ke, kullum ina fadawa kai na, ya kamata na jajirce a aikin nan saboda nan ce makarfafata."" Babu maganin cutar Ebola, amma likitoci na amfani da magungunan cutar malaria da masu dauke da sinadarin zinc domin karfafa garkuwar jikinsu. ""Ba kamar yadda aka saba ba. Da safe na tunkari marasa lafiya dauke da murmushi a fuskata, tare da tambayar karfin jikinsu. A kan hanyar komawa gida, ina yawan tunawa da mara lafiyar da ya mutu a lokacin da nake bakin aiki."" Idan lafiyar wasu ta inganta, suka fara magana, Sylvia ta kan ba su wayar tarho. ""Su dinga hira da 'yan uwansu, wannan na sanya su suna samun sauki cikin sauri,"" in ji ta. Cibiyar dakile cutuka masu yaduwa ta Amurka, ta ce cutar Ebola ta kama mutum 28,616 da hallaka mutum 11,310 a kasashen Guinea, Laberiya, da Saliyo tsakanin shekarar 2014 zuwa 2016. An kuma sake samun wasu 36 da suka kamu da 15 da suka mutu a wasu kasashe uku. Ana tsaka da jin dadi sai kuma aka fara yada jita-jitar bullowar wata sabuwar cutar. Haurace  ta tuna lokacin da mambobinsu ke cewa a lokacin da aka samu batun barkewar annoba, ""sabuwar cutar ba za ta yi wa bakaken fata 'yan Afirka."" Ranar 30 ga watan Maris 2020, cutar Korona ta isa kasar Saliyo, dalilin wani matafiyi. Cibiyoyin da aka kafa na yaki da cutar Ebola, kamar wuraren killace marasa lafiya sun yi amfani lokacin da cutar Korona ta bulla a kasar Saliyo. Wani abin birgewa shi ne, Korona ba ta yi wa Saliyo mugun duka ba. Kamar yadda hukumar lafiya ta duniya WHO ta bayyana mutum 125 ne korona ta kashe a kasar. ""Mutane sun fahimci hadarin da suke ciki da fahimtar halin da duniya ke ciki, suna bai wa jami'an lafiya hadin kai saboda karonsu da Ebola bai yi dadi ba. Don haka bin dokoki lokacin korona bai zo da wuya ba,"" in ji Sylvia. WHO ta ce kusan mutum miliyan 15 ne korona ta hallaka a fadin duniya baki daya, wannan adadi ya rubanya sau biyu idan aka kwatanta da kididdigar da ba ta hukuma ba. Aiki lokacin barkewar annoba har biyu, da cuta mai yaduwa sun sauya rayuwar dukkan malaman jinyar. Sylvia ta kara jin dadi da alfaharin abin da ta karanta, wanda shi ne burinta tun tana karama, duk a cewa an fuskanci kalubale da dama. Sylvia mai 'ya'ya biyu, ta ce ta na jin kwarin gwiwa, da fatan ''mummunar annobar ta korona ta yi sallama da duniya."" Haurace ma kyakkyawan fatan gare shi: ""Yanzu mun san abin da barkewar annobar da yadda ta ke da makomarmu ta ke, za kuma mu samu kwarin gwiwa idan wata annobar ta sake barkewa.''"	https://www.bbc.com/hausa/labarai-61412151
technology	Biri ya ɗauki hoton selfie da wayar wani mutum da ta ɓata	"Wani mutum dan kasar Malaysia ya ce ya ga hoton 'selfie' da bidiyo na wani biri a kan wayarsa da ta ɓata kwana guda bayan gano wayar a wani daji a bayan gidansa. Hotunan da bidiyon sun nuna wani biri yana ƙoƙarin cinye wayar - kuma an yi ta yaɗa su a shafukan sada zumunta tun bayan da Zackrydz Rodzi ya wallafa a Twitter. Ɗalibin ya ce da farko ya dauka an sace wayar ne a lokacin da yake bacci. Sai dai har yanzu ba a gane asalin yadda wayar ta ɓata ba. Haka kuma ba a iya gano yadda hotunan da bidiyon suka shiga wayar. Mista Zackrydz mai shekaru 20 ya shaida wa BBC cewa ya gane wayarsa ta bata ne bayan da ya tashi bacci kusan ƙarfe 11 na safiyar Asabar. ""Babu alamun fashi. Abin kawai da na yi tunani shi ne watakil tsafi ne,"" kamar yadda dalibin mai karatun kimiyyar kamfuta a jihar Johor ya ce. A wani bidiyo da aka aika wa BBC, an ga biri yana ƙoƙarin cinye wayar. Dabbar ta ƙura wa kyamarar wayar ido yayin da a bayansa ana iya ganin ganyayyaki da tsuntsaye. Haka kuma, akwai wasu hotunan birin da bishiyoyi da tsirrai a kan wayar. Mista Zackrydz ya ce ya gaza gano wayar tasa har sai ranar Lahadi da rana, a lokacin da mahaifinsa ya lura da wani biri a wajen gidansa. Yana kiran wayar sai ya ji tana bugawa a wani daji daga bayan gidansu, a cewarsa, sai kuma ya gano wayar lulluɓe da taɓo a kan wasu ganyayyaki a ƙarƙashin bishiyar kwakwa. Kawunsa ya yi masa ba'ar cewa watakil a samu hotunan barawon wayar a cikinta, don haka bayan da ya goge ta sai ya bude wurin hotuna inda a nan ne ya yi kicibis da hotunan birin. Matashin ya ce ba a saba ganin birrai na rayuwa a kusa da gidaje ba, a unguwarsu birrai ba sa sata a gidajen mutane. Amma ya ce yana zargin birin ya shiga gidansu ne ta tagar ɗakin yayansa. ""Abin da bai wuce ka gan shi sau ɗaya cikin shekaru ɗari ba,"" ya wallafa a shafinsa na Twitter ranar Lahadi, kuma an yada sau da yawa sannan kafofin yaɗa labaru sun ta bibiyar labarin. Ba wannan ne karon farko da biri ya dauki hoton 'selfie' ba sannna ya yi kaurin suna. A shekarar 2017, wani mai ɗaukar hoto ɗan Burtaniya ya yi shari'a da wata ƙungiyar kare haƙƙin dabbobi bisa wani hoto da wani biri ya ɗauka. A shekarar 2011, Naruto, wani biri a dajin Indonesia ya ɗauki abin ɗaukar hoton David Slater daga Monmouthshire kuma ya ɗauki hotunan ""selfie"" da ita. Mista Slater ya dage a kan cewa shi ne mai hoton da akai ta yaɗawa a duniya, amma ƙungiyar kare haƙƙin dabbobi ta Peta ta ce ya kamata dabbar ce za ta ci gajiyar hoton saboda ita ta danna abin daukar hoton. Wata kotu a Amurka ta yi watsi da ƙarar inda ta ce dabba ba za ta iya zama mai haƙƙin mnallakar hoton ba amma Mista Slater ya amince ya bayar da gudunmowar kashi 25 cikin 100 na duk wani kuɗi da zai samu nan gaba ga kungiyoyin agaji da ke kula da Naruto da sauran birrai irinsa a Indonesia."	https://www.bbc.com/hausa/labarai-54166537
technology	WhatsApp ya ɓullo da sabon tsarin ɓacewar hotuna da bidiyo	"Manhajar WhatsApp ya ɓullo da sabon tsarin da zai bai wa masu amfani da shafin damar ɓatar da hotuna da bidiyon da aka aiko musu bayan dan wani lokaci. Bayan wanda aka aikawa hoton ko bidiyon ya bude su a karon  farko, za su ''kalla sau daya'', daga nan sai ya goge da kan shi ba tare da ya fada ma'ajiyar hotuna da ke cikin wayarsa ba. WhatsApp ya ce an dauki matakin ne domin bai wa masu amfani da shi karin damar sarrafa shi yadda suke bukata, da samun karin kariya. Sai dai, masu kare hakkin yara su na nuna damuwa kan bacewar hotunan ko sakwannin ko da kuwa mutum bai bukaci hakan ba, zai taimaka kan boye wata shaida musamman idan an ci zarafin yara ta hanyar lalata. Dama dai ana takun saka tsakanin hukumar yaki da cin zarafin kananan yara ta kasa da kasa  da uwar manhajar WhatsApp, wato Facebook kan amfani da sakon sirri. Irin wadannan sakonnin na sirri, na nufin jami'an tsaro, ko 'yan sanda ba za su ga sakon da aka aikawa mutum ba, sai wanda aka aikewa da wanda ya aiko ne kadai za su gani. Amma tsarin goge sako na kai tsaye na nufin idan jami'an tsaro suka kwace wayar wanda ake zargi da aikata laifi babu abin da za su gani cikin sakwannin da aka aiko ma sa ko ya aika. ""Tsarin goge hotuna ko bidiyo na kai tsaye, ka iya sanya rayuwar yara cikin babban hatsari fiye da lokutan baya. ""Musamman idan an ci zarafinsu, ko ana neman wata shaida da ta shafi cin zarafi ta hanyar lalata da su,"" in ji Alison Trew, jami'in gidauniyar ba da kariya ta shafin internet. Sai dai shi WhatsApp na kokarin tallata hajar ne ga abokan hulda na kud-da-kud, tare da kare matakin da cewa zai yi amfani idan mutum baya bukatar hotunan. Misali idan mutum ya je sayan kya a wani shago sai ya gwada riga ko wando, to hotunan da ya aika domin  taya hi zabe ba su dauki dogon lokacin da za su zama hadari ba tun da bacewa za su yi, ko aikawa wani lambobin ka na sirri. ""Ba kowanne sako ko hoto da muka aika ne muke so ya kasance cikin hotunan da ke cikin akwatin adanawa da ke wayoyinmu ba"" in ji WhatsApp. ""Yawancin wayoyi ,daukar hotuna da adanasu na cushe ma'adanar ajiye hotunan."" Kuma za a fara amfani d wannan sabon tsarin na bacewar hotuna ""kuma kowa zai fara fuskantar hakan a cikin makon nan"". Masu amfani da manhajar za su gane idan an kalli hoto ko bidiyon sau daya, saboda abin da ke nuna an gani ba lallai ya nuna ba, sai dai wata babbar alama ta ""1"" za ta nuna maimakon abin da muka saba gani a baya. Kamar dai yadda sakwanni da hotuna ko bidiyo da wanda aka wallafa da wanda ba a wallafa ba suke bacewa a manhajoji kamar other apps such as Snapchat, matukar ba mu yi gaggawar adana shi ba, to shi ma haka sabon tsarin na WhatsApp zai kasance. Sai dai mau amfani da manhajar ko wanda aka aikewa sakon zai yi saurin kwafar shi, ko saurin nadar muryar da zarar an bude, ko kuma daukar hoton allon wayar ko bidiyo da wata wayar ta daban, shi ne kadai hanyar da za a iya samun wannan abun da ya goge. Sai dai tsarin zai zo da wasu tsare-tsare da ƙa'idoji: A watan Nuwamba ne WhatsApp ya gabatar da wani tsari na gogewar sakwanni. introduced a disappearing-messages function Ana goge duk wasu sakwannin rubutu na wanda ya aika da wanda aka aikawa bayan mako guda, wannan shi ne daya daga cikin damuwar da gwamnatin Birtaniya ta nuna. Dokokin Birtaniya, sun ce duk wasu bayanai da suka shafi wata tattaunawa ko mataki, ana bukatar adanawa saboda idan baukatar su ta taso ka san inda za ka samu. Yawancin jami'an gwamnatoci na amfani da manhajar WhatsApp ko makamantansu akai-akai, lamarin da ya sa wata kungiya ke gangamin ya kamata a tuhumi jami'an gwamnati da ke aikawa da sakwannin. Sai dai 'yan majalisa sun ce ana daukar matakan da suka dace, domin tabbatar sakwannin da jami'an gwamnati ke aikawa juna ba su sabawa doka ba."	https://www.bbc.com/hausa/labarai-58091079
business	Tsarin USSD: Mene ne USSD, me ya sa bankuna ke caji akansa?	Tsarin lambobin da ake amfani da su wurin tura ƙudi a banki a wayoyin salula wato USSD ya ja hankali a Najeriya. A ranar Talata ne Babban Bankin Najeriya da Ma'aikatar sadarwa a ƙasar suka ɓullo da sabon tsarin haraji ga masu amfani da USSD a cikin wata sanarwa ta haɗin guiwa da suka fitar. Sanarwar ta ce daga ranar 16 ga watan Maris za a dinga cire N6.98  kan duk mu'amular banki da aka yi ta hanyar tsarin tura lambobin USSD a wayoyin salula. Wannan na nufin gwamnati ta rage yawan kuɗaɗen da ake cajin kwastamomin banki da suka tura kuɗi ta hanyar lambobin USSD. Kafin saɓon tsarin, duk kuɗin da mutum ya tura a banki ana cire masa harajin naira N20 zuwa sama. USSD tsari ne na mu'amula ta hanyar amfani da wasu lambobi a wayoyin salula. Kuma USSD lambobin ne da ake amfani da su wurin mu'amula da kamfanin sadarwa ko banki a wayar salula ba tare da wani shamaki ba. Ko wane banki yana da lambobinsa na USSD da ke ƙarewa da # kuma yawanci lambobin ba su wuce uku ba da ake farawa da * da bankuna suke ba kwastamomi tare haɗin guiwar kamfanonin sadarwa. Sanarwar ta ce kamfanonin salula da bankuna sun ɗaɗe suna samun saɓani game da tsarin USSD wajen mu'amular kuɗi. Wannan kuma ya haifar da barazanar kamfanonin sadarwa suka yi na janye wa daga tsarin. USSD hanya ce mai matuƙar muhimmanci wajen mu'amular kuɗi. Don warware taƙaddamar da kuma tabbatar da ingancin tsarin ga kwastamomi, ministan ma'aikatar sadarwa ya jagoranci tattaunawa tsakanin masu ruwa da tsaki domin neman mafiya saboda amfanin jama'a. Daga ranar 16 ga watan Maris duk mu'amular kuɗi da aka yi ta hanyar USSD a bankuna da CBN - za a caje su kuɗi N6.98, wanda shi ne tsari mai rahusa ga kwastamomi a hada-hadar kuɗi. Tsarin zai kasance a bayyane kuma zai kasance iri ɗaya ba tare da la'akari da yawan mu'amular da aka yi ba. Don tabbatar da adalci a tsarin, bankuna ne za su cire kuɗaɗen kai tsaye daga asusun kwastamominsu. Kuma bankuna kada su ɗora wasu ƙarin kuɗaɗe ga kwastamominsu a tsarin na amfani da lambobin USSD. Bisa wannan matsaya da aka cimma, ba za a toshe wa bankuna tsarin na USSD ba. Sanarwar ta ce ya kamata jama'a su sani cewa amfani da tsarin USSD zaɓi ne, domin akwai hanytoyi da dama kamar manhajar bankuna a wayoyin salula da kuma injunan cirar kuɗi na ATM da za a iya mu'amular kuɗi. Sabon tsarin ya haifar da ruɗani a Najeriya. Yawanci  ƴan Najeriya ba su fahimci sabon tsarin ba inda suke ta caccakar hukumomin ƙasar. Da dama sun yi tunanin wani ƙarin haraji ne aka ɓullo da shi baya ga kuɗaɗen da bankuna ke tatsa. A cewar @Hitee_  Sabon tsarin na CBN kyakkyawar manufa ce ga talakawa amma mutanenmu ba su karatu. @nifemioluboyede ya ce: Ba kwastamomi ba ne za su biya, bankuna ya kamata su biya kuma bayan sun kasa biya hukumar NCC ta yi barazanar daina amfani da tsarin USSD saboda bashin naira biliyan 42, don ci gaba da tsarin ne ya sa Babban Bankin Najeriya ya ce mutane ne yanzu za su biya. @victor__okonkwo ya ce: harajin N7 ga USSD, kamar gwamnati na fito na fito ne da  yan Najeriya. @Megamendhie ya ce: Waɗanda suka ƙirƙiro da tsarin ba zai shafe su ba sosai. Gwamnan Babban Bankin Najeriya  da ma'aikata da wuya su yi amfani da USSD. Masana tattalin arziki da hada-hadar kuɗi kamar Yusha'u Aliyu na ganin mataki ne mai kyau gwamnati ta ɗauka saboda yadda tsarin USSD ya samu karɓuwa a Najeriya. Kuma idan an caji mutane kuɗi domin biyan buƙatar mutane ba wani abu ba ne amma idan za a bambance ta la'akari da yawan kuɗaden da aka tura Sai dai a cewarsa yawancin ƴan Najeriya ba su fahimci tsarin ba saboda hukumomi ba su yi cikakken bayani ba kan tsarin aiwatar da shi. Za a ci gaba da cire naira 20 na kwamisho da bankuna ke cire wa a duk kuɗin da aka tura? Ba batun kyauta kenan ga wanda ya tura kuɗi zuwa ga wani mai amfani da bankinsa?	https://www.bbc.com/hausa/56423509
religion	Ku San Malamanku Tare da Sheikh Dr Bashir Aliyu Umar	"Ku latsa hoton da ke sama don kallon bidiyon hirarsa da BBC Idan ana maganar malaman addinin Musulunci a Najeriya wadanda ke da tasiri a wajen mabiyansu ake kuma sauraron maganganunsu sannan suke da ƙima a wajen 'yan uwansu malamai, to tabbas ba za a tsallake Dakta Bashir Aliyu Umar ba. Babban limamin Masallacin Juma'a na Al-Furƙan da ke unguwar Nasarawa a Kano na daga cikin malaman da ke da ilimin zamani kuma suke amfani da shi wajen karantarwar addinin Musulunci. Malamin wanda ya riƙe mukamai da dama a gwamnati da kuma jami'a inda yake koyarwa, yana amfani sosai da kafafen sa da zumunta wajen karatuttukansa, ciki har da wadanda ake watsawa kai tsaye a Facebook. Idan ana gadon ilimi da shugabanci a iya cewa Dakta Bashir ya gaji gidansu, domin ya fito ne daga shahararriyar zuriyar Gwani Zara a Kano, wadanda suka shafe fiye da shekara 100 suna limanci da alƙalanci a Kano. Sarkin Kano na biyu bayan jihadi Malam Ibrahim Dabo ne ya naɗa kakansa Malam Muhammad Zara Limamin Kano, kuma limamin Kano na yanzu ma Farfesa Emiratus Muhammad Sani Zahraddeen daga zuriyar yake. Sannan sun fara alƙalanci bayan zuwan Turawa, kamar yadda masanin tarihi Malam Ibrahim Ado Kurawa ya bayyana. A bangaren sarauta, mahaifinsa Alhaji Aliyu Harazumi Umar shi ne Dan Amar din Kano kuma hakimin Doguwa a yanzu. Ta ɓangaren uwa kuma kakarsa da ta haifi babarsa ƙanwa ce ga marigayi Sarkin Kano Alhaji Ado Bayero. An haifi Dakta Bashir Aliyu Umar a Unguwar Yola a cikin birnin Kano ranar 27 ga watan Yuli 1961. Ya yi karatun allo har zuwa sauka a makarantar Malam Kabiru Khalil da ke Kofar Ƙwaru cikin gidan Sarkin Kano. Ya yi karatun ilimin addini da harshen Larabci a wajen malamai da dama a Kano, ciki har da wan mahaifinsa Marigayi Alƙali Idris Ƙuliya, tsohon alƙalin alƙalan Kano kuma tsohon limamin Kano, da Malam Gali na Malam Shamsu na Magangara da Malam Baba na bayan gidan Wazirin Kano da Shehu Muhammadu Barnoma. A bangaren karatun boko ya yi makarantar firamare ta Jar Kasa, sannan ya yi sakandare a kwalejin gwamnatin tarayya Federal Government Collage Kano. Ya yi karatun share fagen shiga jami'a a ƙarƙashin Jami'ar Ahmadu Bello a Zariya, sannan ya fara karatun injiniyan lataroni a Jami'ar Ahmadu Bello Zaria. Sai dai an kore shi tare da wasu ɗalibai daga jami'ar, saboda yunƙurin da Kungiyar Dalibai Musulmai MSSN ta jami'ar ta yi na hana shan giya a jami'ar ta ABU duk da hukumomin makarantar sun ba da damar shan giyar. A tattaunawar da ya yi da BBC ya ce har yanzu ba ya nadamar ɗaukar wannan mataki da ya yi, haka kuma ya ce ba ya nadamar fara karatun injiniya. ""Saboda na ga karatun ya amfane ni, domin ɓangaren kimiyya yana daga cikin ilimin da yake taimakawa wajen fahimtar ayoyin Allah a cikin halitta, wanda Kura'ani kullum yake kiranmu mu ringa la'akari da su, mu ringa izina da su,"" in ji Dokta Bashir. Bayan ya bar jami'ar ABU ya samu damar tafiya Jami'ar Pennsylvania a Amurka don ci gaba da karatun injiyancin. To amma bai karɓi damar ba, ""domin ni a lokacin sha'awata samun ilimin hadisi, don a lokacin ne na mai da hankali na yi haddar Alkur'ani, in ji Malamin. Dokta Bashir ya ce ""Saboda haka na tafi Jami'ar Musulunci ta Madina don samun wannan ilimi na hadisi."" Burinsa ya cika, domin kuwa ya yi digiri na farko da na biyu da na uku a bangaren Hadisi a jami'ar. A lokacin da yake Madina, Dakta Bashir ya samu damar yin karatu a wajen manyan malamai a birnin na Madina baya ga karatun jami'a. Daga cikin malaman akwai malamin fikihun Malikiyya Sheikh Mahmoud Wulzidan, da Shaikh Abdulmuhsinul Abbad, da Sheikh Muhammad Mukhtar As-Shankidi, da Dokta Muhammad Madar Az-Zaharani. Dakta Bashir mahaddacin alkur'ani ne, to sai dai ya ce bai kai ga zama gangaran ba. Ya haddace Alkur'ani bayan ya bar Jam'iar Ahmadu Bello. Sannan ya ringa zuwa wuraren da ake musaffar Alkur'rni a gidan malaminsa Sheikh Muhammadu Barnoma, tun kafin ya tafi karatu Saudiyya. A kasa mai tsarki kuma lokacin da suke karatu, sun yi sauka ta tilawa da dama tare da Sheikh Ja'afar Mahmoud Adam. Ya ce har yanzu haddarsa tana nan. BBC: Wadane surori ne suka fi ba ka wahala wajen hadda? Dokta Bashir: A Gaskıya surorin da suka fi ba ni wahała su ne Suratuz Zumar da Suratu Hud. ""Surorin da na fi so kuma Suratus-Saffat da Suratu Mulk,"" in ji malamin. Da BBC ta tambayi malamin ko wadanne tambayoyi aka fi yi masa sai ya ce, an fi yi masa tambaya a kan kasuwancin zamani. Ya ce hakan ba zai rasa nasaba da aikin da ya yi a Babban Bankin Najeriya ba, CBN musamman wajen tsara ƙa'idojin yadda bankin Musulunci zai yi aiki. ""Fage na biyu da ake yi min yawan tambaya shi ne harkar auratayya,"" a cewar Dokta Bashir. Babban limamin na Masallacin Al-Furƙan ya ce ƙasahen da yake fatan zuwa biyu ne. ""Australiya, saboda tana can kudancin duniya. Yanayın yana zamowa wani iri daban."" Dakta Bashir ya ce ""To sai kuma can arewa ko Norway ko Finland. Saboda abin da nane sha'awa in gani shi ne wannan abin da suke cewa Midnight Sun. Tsakar dare karfe 12 ka ga rana tana nan."" Ya kara da cewa yana kuma so ya ga hasken taurarin da ake cewa Auroro Lights, wadanda ba a ganinsu sai a kasashen yankin. Manyan burikan malamin ya ce uku ne 1. Kammala rubutun litattafan da ya fara 2. Saukar Tafsirin Alkur'ani da yake yi kowane mako da kuma wanda yake yi da azumi 3. Kafa makarantar koyar da ilimin hadisi da za ta iya zama jami'a nan gaba. Lokacin da yana da ƙuruciya, Dokta Bashir ya ce ya yi wasanni irin na yara, musamman Hasan Bago da kuma kwallon kafa. A yanzu malamin yana da mata biyu da 'ya'ya 12 da jikoki takwas. Matarsa ta farko 'yar Zariya ce ta biyu kuma 'yar Kenya ce. A cewar malamin babban abin da yake sa shi farin ciki shi ne ya ga ya yi wani abu da iyayensa za su ji dadi. Yace ""Duk ran da na yi abu na ga na faranta musu, farin cikin ya bayyana a fuska da kuma kalamansu, to zan dade wannan abin yana tasiri tare da ni, yana sanya min nishadi da annashuwa da kuma jin cewa hakika Allah ya yi min baiwa."""	https://www.bbc.com/hausa/rahotanni-55441621
entertainment	Saurari Labarin 'Aikin 'Ya Mace' na Hikayata 2020	Latsa hoton sama ku saurari labarin 'Aikin 'Ya Mace' na Hikayata 2020	https://www.bbc.com/hausa/shirye-shirye-na-musamman-55522386
entertainment	Daga Bakin Mai Ita tare Maimuna Wata Yarinya	Danna hoton da ke sama domin kallon bidiyon: Daga Bakin Mai Ita shiri ne na BBC Hausa da ke kawo muku hira da fitattun mutane kan wasu abubuwa da suka shafi rayuwarsu zalla. A wannan kashi na 110, mun tattauna da fitacciyar tauraruwa a masana'antar Kannywood  Maimuna Mohammed wadda aka fi sani Maimuna Wata Yarinya. Ta amsa tambayoyin da suka shafi rayuwarta. Wasu Daga Bakin Mai Ita da suka gabata:	https://www.bbc.com/hausa/articles/cgx0elgnxpzo
health	Yadda jarirai ke mutuwa a wani kauyen Abuja	"Ku latsa hoton da ke sama don kallon bidiyon Ana yawan samun mace-macen jarirai a wani kauyen da ke baban birnin tarayyar Najeriya wato Abuja. Hakan na faruwa ne saboda karancin asibitoci da likitoci, kamar yadda mazauna kauyen Chibiri suka shaida wa BBC kwanakin baya. Mazauna kauyen suna da cibiyar lafiya guda daya tal ne, kuma babu gadon kwatar da marasa lafiya a cikin cibiyar. Saboda haka idan aka samu mai nakuda da daddare to ya zama wajibi sai sun je babbar asibiti garin Kuje, wanda yake da nesa sosai daga kauyen . Matan sun ce ba dukansu ne ke da kudin zuwa asibitin ba saboda haka ""a lokuta da dama suke zabar su haihu a gida."" Wata da muka zanta da ita mai suna, Asabe Abdullahi, wacce tana daya daga cikin matan da suka rasa 'ya'yansu wajen haihuwa. A cewar asusun yara na Majalisar Dinkin Duniya UNICEF, kashi 10 cikin 100 na jariran da suka mutu a duniya a Najeriya suke. Wannan na nufin jarirai 100 ne ke mutuwa a kowace haihuwa 1000. Bidiyo: Fatima Othman"	https://www.bbc.com/hausa/labarai-49422182
religion	Halima Aden: 'Na bar tallata kayan ƙawa ne saboda ba na son cire hijabina'	"Lokacin da Halima Aden, wadda ita ce mace mai sanya hijabi ta farko wadda kuma ta shahara kan tallata kayan ƙawa, ta daina aikin a bara, ta yi haka ne saboda mata Musulmi ba za su sake fuskantar yin zaɓi tsakanin addininsu da aikinsu ba. ""Ina son 'yan mata su san cewa Halima ta ɗauki matakin kariya guda dominsu,"" a cewarta. ""Na ajiye aikina saboda su samu zarafin kin amincewa a duk inda suka ji lamarin bai yi musu ba."" A halin yanzu, wasu manyan masu gidajen tallata kayan ƙawa da na kwalliya na duba yadda za a kiyaye matsa wa mata Musulmi masu tallata kayan ƙawa da na kwalliya kamar yadda aka yi wa Halima. ""Ina ganin wannan ya kasance matashiya ga masana'antar nan saboda sauran masu kamfanonin tallata kayan ƙawa na cewa me muka yi ne da ya kasance ba daidai ba?"" in ji Tommy Hilfiger mai zanawa da haɗa kayan ƙawa. Ya yi aiki sosai tare da Halima a wasu bukukuwan tallar kayan ƙawa kuma shi da ita sun yi wata ganawa da BBC, domin tattaunawa kan bukatar kawo karshen nuna bambancin launin fata da ya yi yawa a masana'antar. 'Hijabina sai ƙara ƙanƙancewa yake yi' ""Na kai matakin da na fara sakin layin ainihin wace ce ni kuma girman hijabina na ta raguwa,"" in ji Halima. ""Wata rana ina wajen daukar shiri sai na ga wata yarinyar ita ma da hijabi. Sai suka ba ni akwatina da kayan adona ke ciki, ita kuma sai aka ce mata ta je ta nemi ban-daki ta shirya. To da na ga yadda aka nuna bambanci a tsakaninmu sai na ji abin bai min dadi ba. Sannan akwai wata ranar aka ce ta shiga wani waje ta shirya wanda yake dab da inda maza ke shiryawa. ""Lamarin ya sa na kasa samun sukuni sam,"" a cewar Halima. ""Ina jin bacin rai matuka na ji wasu masu yi mana kwalliya, ko wasu mutanen na son sauya ka daga yadda kake. Kuma ina ga hakan matsala ce sosai ga fannin tallata kayan kawa,"" kamar yadda Tommy ya shaida wa Halima. Tommy Hilfiger yana yawan yin kira kan nuna daidaito a masana'antar tallata kayan kawa. A shekarar 2020 ya yi alkawarin bayar da dala miliyan 15 cikin shekara uku don a kara yawan sanya mutane daga bangarori daban-daban cikin harkar. Shi ne mai kamfanin fitattun kaya na farko da ya sanya Halima ta fara tallata kayan kawa a bikin Paris Fashion Week. Ita ce kuma ta farko da ta fara sanya kayan ninkaya da aka wallafa hotonta a wata Mujallar Wasanni, a lokacin da ta sanya kayan masu rufe jikinta wanda kamfanin Tommy Hilfiger ya yi. ""Na tuna yadda muka yi miki kayan ninkaya masu suturta jiki,"" in ji Tommy. Sanya kayan ninkaya na burkina abu ne da ba zan manta da shi ba,"" a cewar Halima. ""Akwai kasashe irin su Faransa da suka haramta sanya su a wuraren taruwar jama'a kamar bakim teku. Don haka ina jin sanya hoton a shafin Mujallar Wasanni abu ne mai kyau."" ""Ina jin kamar a kan siradi nake tafiya, kuma kamar zan harzuka mutane musallan al'ummar Musulmai a wasu lokutan,"" in ji Halima. Ina yawan samun sakonni cewa 'Wannan kayan ruwan na mata suna kama jiki sosai.' Amma wasu kuma suna yawan cewa: 'Muna so mu ganki a shiga ta da daban. Muna so mu ganki cikin hijabi na musamman. ""Kayan na da dadin tafiya saboda rashin kaurinsa."" BBC ta yi magana da Tommy da Halima: fitattun masu tallace-tallace daga sassa daban-daban wadanda suka amince su ba da labarinsu da gwagwarmayarsu game da masana'antar kwalliya. Ramla Ossoble, Musulma ce mai shekara 22 mai harkar tallace-tallace, wadda ta bayyana cewa mutane da dama da ta yi aiki da su ba su fahimci cewa akwai yanayin kwalliyar da addininta ya hana ba. ""Masu kamfanin kwalliya sun sha tambaya ko zan sa matsattsun kaya, inda muke gardama sosai a kai saboda ina fada musu cewa ba zan iya sanya kayan da suke nuna jikina sosai ba,"" in ji ta. ""Akwai wani lokaci ma da wani mai daukar hoto ya ce ko zan iya canja kaya a cikin tasha, wanda ya matukar ba ni mamaki."" A wajen Halima, wadda ta shama fama da kamfanonin ado akan irin wannan abubuwan, ta ce, ""akwai takaici yadda kamfanonin adon nan suka gaza gane cewa akwai masu tallata haja da suke amfani da hijabi wadda kuma ba za ta samu sukuni ba idan ta sa matsatstsun kaya,"" in ji ta. Shi ma Tommy yana fama da irin damuwar da su Ramla suke ciki, wanda hakan ya sa ya kuduri aniyar magance matsalar wariyar da ake nuna wa irinsu. ""Gaskiya lamarin akwai ban haushi da rainin wayau, wanda yake matukar ba ni haushi,"" in ji ta. ""Akwai takaici ya kasance kana cikin al'umma ko kasuwanci da zai kasance akwai sharuda marasa kan gado. ""Ina da burin zama jagorar kawo sauyi. Sannan ina da burin ganin an faro sauyin daga sama."" Kamfanonin tallace-tallace na duniya sun kuduri aniyar tafiya da kowace irin al'ada a duk matakan harkokin kamfanoninsu. Amma sai dai a wata kididdiga da aka yi a wani binicke da Kamfanin McKinsey game da mata a wajajen aiki, an gano cewa kusan uku cikin hudu na daraktocin kamfanoni Turawa ne. Kaeleen Stammers, wata mai tallata haja bakar fata mai shekara 23 ta nuna sha'awar ganin abin da Tommy ke yi domin samun wakilcin mata a kowane bangare. ""Na sha samun sabani mai karfi tsakanina da daraktocin da muka yi aiki da su da kamfanonin talla da suke fada min cewa yarinya kaza ba za ta iya zama babbar mai tallace-tallace ba saboda wasu dalilai. ""Ni kuma nakan ce musu, ni ce oga, don haka idan za ku min aiki ni zan fadi abin da nake so da yadda za a yi."" Taron nuna kwalliya na bana ya fi sauran na baya girma da fadada, inda aka samar da kusan kashi 43 na aiki ga masu tallace-tallacen kaloli. A shekarar 2020, kusan rabin mujallun duniya sun yi bayani ne game da masu tallace-tallacen kaloli, wanda ya nuna karin kashi 12 akan shekarun baya. Sai dai amma kashi! Samun karin har yanzu bai amfanar yadda aka zata ba. A Birtaniya, daya cikin 10 na ma'aikatan kamfanonin kwalliya masu tallace-tallaceb kala ne. Tommy ya ce yana kokari wajen tabbatar da cewa kamfaninsa ya yi kokari wajen tafiya tare da kowa a bayyane da bayan fage. ""Ina so in zama wanda ya tabbatar da hakan a aikace ba kawai magana ba. Sai dai na san ba zan iya yi ni kadai ba, burina shi ne a samu sauyi a harkar baki daya. Ba wai maganar masu tallata ba ce, magana ce ta gyara a bangaren baki daya."" 'Ina so mu riga taimakon junanmu' Halima tana alfahari da kawo sauyi a bangaren, inda ake amfani da kaya masu rufe jiki wajen kwalliya a duniya da kuma kasancewarta abar koyi wajen mata masu amfani da hijabi wajen tallace-tallace. ""Lokacin da na kuduri aniyar fara tallace-tallace, abin da ya zo min a zuciya shi ne wannan lamarin zai bude wa wasu mata hanya a yankinmu. Ban taba tsammanin zan bude mujalla ba in ga mace sanye da hijabi."" Amma sai dai duk da daukakar da ta samu, Halima takan yi tunanin cewa harkar ba ta dace da mata Musulmi ba. Hakan ya sa take da burin kawo canji a harkokin. ""Ina kokarin duba wasu bangarorin da babu mata Musulmi da yawa a ciki, da kuma ganin yadda zan kawo canji kamar yadda na samu nasarar kawo sauyi a masana'antar kwalliya. Misali, na fara tunanin yadda zan kawo canji a masana'antar fim, da rubuta littafan yara game da matsalolin da ake fuskanta a sansanonin gudun hijira."" Halima na so ta samu karin bayanai game da tafiya da kowace al'ada a harkar kwalliya. ""Babban burina shi ne a tafi tare da kowa. Ina so mu taimaki juna sannan mu kasance masu gaskiya wajen tafiyar da al'amuranmu a ciki da wajen harkar ta tallace-tallace. ""Na hango cewa akwai damammaki da dama a masana'antar kwalliya."""	https://www.bbc.com/hausa/rahotanni-57930140
politics	Shugaba Buhari ya sanya hannu kan sabuwar dokar zabe	"Shugaban Najeriya Muhammadu Buhari ya sanya hannu kan sabuwar dokar zabe ta kasar wadda aka dauki tsawon lokaci ana ka-ce-na-ce a kai. Buhari ya saka hannu kan dokar ne ranar Juma'a a yayin wani takaitaccen buki a fadarsa a gaban idon Shugaban majalisar dattawa da na majalisar wakilan kasar. Da yake jawabi lokacin da yake sanya hannu kan dokar, shugaban ya bukaci 'yan majalisar da su hanzarta yin gyara ga sashe na 84 na dokar wanda ya tanadi haramta wa masu rike da mukaman gwamnati jefa kuri'a a zaben shugabannin jam'iyya ko kuma na 'yan takara. Shugaban ya ce wannan sabuwar dokar zaɓen, za ta ƙara inganta harkar zaɓe ta hanyar tabbatar da an yi abubuwa a bayyane ba tare da nuƙu-nuƙu ba a lokacin zaɓen da kuma rage abubuwan da za su ja ƴan takara su yi ta ƙorafe-ƙorafe. Shugaba Buharin ya bayyana cewa wannan ƙoƙarin na sa hannu kan dokar zaɓen na daga cikin tsare-tsaren gwamnatinsu na ƙara buɗe hanya domin gudanar da sahihin zaɓe mai inganci. Ya kuma ce babu wani mai riƙe da muƙamin siyasa da zai iya zama wakilin masu zaɓe wato 'dalaget-dalaget' ko kuma a zaɓe shi a yayin babban taron jam'iyya domin ya tsaya takarar zaɓe. Da yake jawabi yayin zaman saka wa dokar hannu, Shugaba Buharin ya ce kudurin dokar na yanzu da aka yi wa gyara ya fi inganci sosai da wanda aka fara kawo masa. ""Akwai wasu muhimman tanade-tanade a wannan dokar da za su kawo sauye-sauye masu alfanu a tsarin zaben a Najeriya ta hanyar fito da salon amfani da naurori wanda zai tabbatar kowane dan kasar yancinsa na ya jefa kuma ta yi tasiri. ""Haka ma dokar za ta tabbatar yin komai a bayyane, bisa ƙa'ida da bin gaskiya kuma da rage yawan ƙorafe-ƙorafe da ƙararrakin da 'yan takara da jam'iyyu ke shigarwa a duk lokacin da aka yi zabe. ""Wannan namijin ƙoƙarin ya zo daidai da manufarmu ta samar da wani tsarin doka da zai ba da damar yin zabe mai inganci da kowa zai yi alfahari da shi,"" in ji shugaban ƙasar. Shi ma Shugaban Majalisar Dattawa Sanata Ahmed Lawan ya yi karin bayani kan yadda dokar za ta inganta zabe a Najeriya. ""Wannan doka an kawo ci gaba a ciki wanda INEC za ta iya amfani da damarmaki da take da su ta hanyar fasaha wanda zai rage maguɗi ko kuma aringizo da kuma ɓata zaɓe da kansa. A cikin wannan sabuwar doka da shugaban ƙasa ya sa wa hannu yau ya ba da wasu hukunci masu tsanani na yadda duk wanda aka kama yana ƙoƙarin ya ɓata zaɓe to za a ɗaure shi ko kuma ya boya tara mai nauyi wadda wannan muna ganin zai iya inganta aikin zaɓen kansa. ""Kuma abin da nake fata a nan shi ne, ita hukumar zaɓe ta yi amfani da damarmaki da aka ba ta, mu kuma ƴn siyasa mu tabbatar da cewa ba mu yi ƙoƙarin yi wa dokokin da aka kawo karan-tsaye ba. Sai dai kuma har yanzu ga alamu da sauran rina a kaba domin shugaban ya bukaci ƴan majalisar da su hanzarta yin gyara ga sashe na 84 na dokar wanda ya tanadi haramta wa masu rike da mukaman gwamnati jefa kuri'a a zaben shugabannin jam'iyyu ko kuma na 'yan takara wanda in ji shi haka ya saba wa kundin tsarin mulki. Ko wannan na nufi sai an sake maido wa shugaban kasar da dokar bayan yin wannan gyara? Tambayar kenan da BBC ta yi wa Malam Garba Shehu mai magana da yawun fadar shugaban ƙasar. ""Daga yanzu ta zama doka, babu wani tababa a kan wannan. Amma dai maimakon a sake riƙe ta a ce a koma baya, ya nemi cewa su koma su warware wannan matsala don ya saɓa da tsarin mulki na Najeriya. ""DUk abin da suka yi idan shugaban ƙsa bai sa hannu a kai ba to bai zama doka ba, saboda haka zai sa hannu akai. ""Kuma in yau aka kira babban taro na jam'iyya, waɗannan jami'an da aka ce an ɗauke musu damar jefa ƙuri'a a zaɓen tarurruka na jam'iyya ba za su jefa ƙuri'a ba har sai an yi gyara ga wannan doka. Sai dai wannan na nufin wannan dokar zaɓen daga yanzu ta fara aiki, kuma ta maye gurbin dokar zaɓen da ƙasar ke amfani da ita a tsawon shekaru 12, wadda aka kafa a shekarar 2010."	https://www.bbc.com/hausa/labarai-60522187
religion	Kurt Westergaard: Ɗan ƙasar Denmark da ya yi zanen ɓatancin Annabi Muhammad ya mutu	"Mai zanen shaguben nan a jarida dan kasar Denmark Kurt Westergaard, wanda aka fi saninsa saboda zanen da ya yi na Annabi Muhammad (SAW) wanda ya janyo ce-ce-ku-ce, ya mutu. Ya mutu yana da shekarun 84 bayn ya sha fama da jinya, kamar yadda iyalansa suka shaida wa jaridar Berlingske a ranar Lahadi. Westergaard mai zanen barkwanci ne a jaridar nan mai ra'ayin ƴan mazan jiya ta Jyllands-Posten  a farkon shekarun 1980. Ya yi suna ne a shekarar 2005 bayan wani zanen ɓatanci na Annabi Muhammad a jaridar. An wallafa zanen ne a shekara ta 2006, kuma fafutikar da Musulmi masu raji suka yi ta kai ga zanga-zanga wadda ta rikide ta zamo tashin hankali a kasashe da dama na Musulmai. Shi ne ya yi zane-zanen barkwanci 12 masu cike da ce-ce-ku-ce da jaridar ta wallafa, d suke sukar Musulunci. Zanen da ya ɗaga hankalin al'ummar Musulman duniya shi ne wanda ya nuna wani da ya danganta shi da Annabi Muhammadu yana sanye da rawani mai alamar bam. Nuna duk wani hoto ko zane da ake alaƙanta shi da Annabi Muhammadu haramun ne a Musulunci, kuma Musulmai da dama suna ɗaukar irin waɗannan zane-zane a matsayin cin mutuncin addininsu da gangan. Zanen barkwancin ya jawo zanga-zanga a Denmark da sauran ƙasashen Musulmai. An kai hare-hare ofisoshin jakadancin Denmark, kuma gwamman mutane sun mutu a zanga-zangar da suka biyo baya. Wallafa zanen barkwancin ya bar baya da ƙura sosai. A shekarar 2015, mutum 12 aka kashe Sake wallafa zanen a mujallar nan ta zambo ta kasar Faransa wato Charlie Hebdo a shekarar 2015 ya sa an kai wa ofishinta hari inda masu kishin Islama suka kashe mutane 12. A baya an yi hakon Westergaard don kashe shi, kuma ala tilas ya arasa rayuwarsa a wani mazauni na sirri tare da kariyar 'yan sanda. A shekarar 2008, hukumomin Denmark sun tuhumi mutum uku da shirya kisan Westergaard. Shekara biyu bayan nan sun kama wani mutum da wuƙa da ya shiga gidansa. Daga baya aka kama Mohamed Geele da laifin ƙoƙarin kisan kai da ta'addanci  aka kuma ɗaure shi har tsawon shekara tara. A shekarun ƙarshe na rayuwarsa, dole Westergaard ya dinga zama da masu tsaron lafiyarsa a wani ɓoyayyen waje. Da yake magana da kamfanin dillancin labarai na Reuters a 2008, Westergaard ya ce ba ya da na sanin zanen ɓatancin da ya yi. Ya ce zanen ya jawo ""muhawara mai muhimmanci"" kan matsayin Musulunci a ƙasashen yamma. ""Zan sake yin abin da na yi saboda ina ganin wannan rikicin zanen barkwancin hanya ce ta ƙarfafa yadda za a rage rungumar aƙidun Musulunci,"" ya ce. ""Muna tattauna batun al'adun biyu, da addinan biyu yadda ba a taɓa yi ba a baya, kuma hakan yana da muhimmanci,"" a cewarsa."	https://www.bbc.com/hausa/labarai-57888563
sports	'Yan wasan Manchester United da za su bar kungiyar a bana	Juan mata yana daga cikin 'yan wasan Manchester United da kungiyar ta sanar za su bar Old Trafford a karshen kakar tamauala ta bana. United ta sanar da jerin 'yan wasan da yarjejeniyarsu za ta ta kare da wadanda za su bar kungiyar a bana, bayan da ta dauko sabon koci, Erik ten Hag da zai ja ragamarta a badi. Juan Mata Dan kasar Sifaniya yana daga cikin 'yan wasan farko da kungiyar ta dauko, bayan da Sir Alex Ferguson ya yi ritaya, David Moyes ne ya kawo shi daga Chelsea a watan Janairun 2014. Ya kuma yi wa United wasa 285 da cin kwallo 51 da lashe FA Cup da Charity Shield a 2016 da Europa League da League Cup a 2017. Mai shekara 34 ya buga wasa bakwai a kakar 2021/22 ciki aka fara wasa hudu da shi. Paul Pogba Bayan da ya bar Juventus a 2012, Pogba ya sake komawa United a matakin wanda aka saya mafi tsada a duniya kan fam miliyan 89. Mai shekara 29 dan kwallon tawagar Faransa, wanda karo na biyu da ya koma Old Trafford ya taka rawar gani ya kuma ci karo da kalubale. Ya taka rawar gani a wata haduwa da United ta doke abokiyar hamayya Manchester City da ci 3-2, daga baya dangantaka ta yi tsami tsakaninsa da Jose Mourinho. Lokacin da Mourinho ke kociyan United ya karbe mukamin kyaftin ya kuma ce Pogba ba zai sake jan shugabancin 'yan wasa ba. Dan wasan tawagar Faransa ya bar Old Trafford, wadda ya yi wa wasa 233 da cin kwallo 39 da daukar kofi biyu a 2017. Jesse Lingard Matashin dan wasa Lingard ya buga wasanni aro a kungiyoyi da yawa, kafin ya samu gurbi a 2015-16, wanda shi ne ya ci kwallon da ya bai wa United damar lashe FA Cup a karawa da Crystal Palace. Dan wasan ya ci gaba da taka rawar gani a kungiyar ta Old Trafford, kafin daga baya a dai na saka shi a wasanni kamar yadda yake bukata. Bayan taka leda a wasannin aro a West Ham United a 2020/21, ya koma United har ma ya yi wasa 22 a kakar da aka kammala, zai bar kungiyar bayan yi mata wasa 282 da cin kwallo 35. Edinson Cavani Dan kasar Uruguay, Cavani ya koma United a cikin watan Oktoban 2020, bayan da yarjejeniyarsa ya karkare a Paris St Germain. A kakar farko dan wasan mai shekara 35 ya ci kwallo 17 a wasa 39 daga nan ya zura biyu a raga a karawa 20. Lee Grant Mai tsaron raga Grant ya koma UUnited daga Stoke City a 2018. Ya buga wasa biyu, wanda ya sanar a cikin watan Mayu cewar zai yi ritaya a karshen kakar nan, mai shekara 39. Nemanja Matic Dan kasar Serbia yana da sauran kunshin yarjejeniyar da za ta kare a karshen kakar badi, amma cikin watan Afirilu ya sanar cewar zai bar Old Trafford a karshen kakar bana. Ya koma Old Trafford da taka leda kan fam miliyan 40 a Yulin 2017 a lokacin Jose Mourinho. Ya buga wasa 189, sai dai bai dauki kofi ba, tun bayan da ya koma United da taka leda.	https://www.bbc.com/hausa/wasanni-61673140
technology	Wata katuwar huda a rumfar samaniya ta rufe	"Wata makekiyar huda wadda ba taba sanin da ita ba, a kafar da ke tare tarin gurbatatun sinadarai da ke sauka sararin duniya daga rana, da ake kira  ""ozone layer,""  a  Arewacin  wurin da duniya (north pole) ke juyawa a duk cikin sa'a 24 ta toshe bayan kimanin wata daya da ganota. A karshen watan Maris ne, masana kimiyya a hukumar da ke bibiyar sararin samaniya (CAMS) suka gano abin da suka kira wawakekiyar tazarar da ba a san da ita a sararin samaniya ba, da ke sarke a yankin da ke fama da kankara. A nan kusa zai bude ya zama wani wawakeken rami da ba su taba bibiya ba a bangaren arewaci. Girmansa ya kai kasar Greenland, da yake kadawa ta saman dandaryar inda kankara ta mamaye. Amma zuwa 23 ga watan Afirilu, an samu labarai masu dadi: ""A shekarar nan ta 2020 wannan ramin da ba a sani ba da ke arewaci na shigifar ramin za ta zo karshe,"" kamar yadda CAMS ta wallafa a tiwita. Me ya sa aka damu da maganar Shigifa? Ita shigifar dai na kare duniya daga sinadaran da rana ke fitarwa masu cutarwa. Mafi yawa shigifar duniya na boye a can saman samaniya a kololuwar sama. Layin da ke da tsayin kilomita 10 zuwa 40 tsakanin saman kasa, turakan shigifar sama na daya daga cikin manyan garkuwar da ke kange duniya daga zafin hasken rana. Wawakeken rami irin wannan shinge zai yi tasirin kan yadda kankarar ke narkewa, al'amarin da ke da karfin tsananta wa garkuwar jikin halittu, tattare da Karin hadarin kamuwa da cutar dajin fata da yanar idon mutane. Halittu da mutane daban ne. Ratar da ke wannan wannan garkuwar na tasiri kan yawan kankarar da ke narkewa, da ke kara matsin lamba ga rayuwar dan Adam, da tsarin garkuwar jikin dan adam da karin hadarin kamuwa da kansar fata da kuma yanayin ganin dan Adam. Sannan akwai karamar tazarar da ke shigifar samaniya da ke saman yanki mai kankara. Wannan ne karon farko da za ka iya magana kan ramin shigifar da ke tsakiyar kankara"", kamar yadda CAMS ta fada. Ta yaya wananan ramin yake fitowa yake komawa? Hukumar ta ce karuwar ramukan cikin gaggawa ya samu ne sakamakon sauyin yanayin da duniya ba ta saba da shi ba a yankin kankara. Yayin da iska mai karfi ta kada zuwa saman kankara na tsawon kwanaki a jere, sai ta samar da abin da masana kimiyya suka kira ""sanyayyar iska mai kadawa"" - wani karfi ne da ke kada kansa, tare da samar da rami a bakin shigifar. Amma yanzu tazarar ta rufe, masana kimiyya sun ce za ta kara budewa a gaba amma idan yanayi ya samu. ""Wannan ramin shigifar da ke yankin kankara ba shi da wata alaka da cutar korona da ta janyo dokar hana fita, amma sanyayyar iska ta dogon lokaci ce ke haifar da ita,"" a cewar CAMS. *""Wannan ramin shigifar alama ce ta wata babbar matsalar raguwar kwarin shigifar samaniyan, da kuma rufewar da zagayen duniya na shekara-shekara ke janyowa, baya daukar dogon lokaci wajen warkewa. ''Amma akwai kyakkyawan fatan cewa, cewa shigifar na warkewa daga wannan matsala, amma ba cikin gaggawa ba, "" kamar yadda ta kara da cewa. Ramin shigifar da ke nahiyar Antarctica har yanzu a bude yake Samun ramukan a yankin arewaci abu ne da ba kasafai yake faruwa ba, amma an yi ta samun budewar ramukan duk shekara a yankin Antarctica sama da shekara 35. Duk da cewa girman ramukan na bambanta a kowacce shekara, sai dai babu alamun zai ragu a nan kusa. Ana dan samun murmurewa kadan-kadan tun bayan haramta amfani da sinadaran carbon da chlorine da fluorine da hydrogen a 1996. Duka wadannan sinadarai ne da ake amfani da su wajen hada magungunan feshi da katifu da kuma iskar gas. A cewar Hukumar Hasashen Yanayi ta Duniya, ramin shigifar da ke yankin nahiyar Antarctic ya ragu da kaso daya cikin uku duk bayan shekara 10 tun daga shekarar 2000. A halin yanzu, mafi kankantar labarin da aka samu kan shigifar tun shekarar 2019 ne, amma Hukumar Hasashen Yanayi ta Duniya ta yi hasashen ramin ba zai cike ba duka har sai kusan nan da shekara ta 2050."	https://www.bbc.com/hausa/rahotanni-52485024
health	Abubuwa biyar da ke haddasa matsalar rashin karfin mazakuta	"Akasarin maza masu fama da matsalar rashin karfin mazakuta su kan kasance cikin boye halin da suke ciki. Wasu daga cikin dalilan da ke sakawa maza ba sa iya fitowa su bayyana sun hada da al'adar jin kunya da ke tattare da batun a cikin al'umma, wanda ke sa a rika tunanin za su fuskanci tsangwama, da rashin ganin kima da kuma tsegumi idan suka fito suka fada wa abokan zamansu ko kuma wasu mutane daban. Sakamakon haka, su kan rika fama da wannan matsala a boye su kadai inda daga karshe hakan kan sa su shiga halin tsananin damuwa, da fargaba da sauran abubuwa da firgici. Hakan kuma na kara sa matsalar mazakutar tasu ta kara ta'azzara, saboda maza masu fama da irin wannan matsala kan fara jin tsoro har ma da kauracewa duk wata mu'amala da ta shafi yin jima'i da abokan zamansu. Hakan na haramta wa abokan zamansu yin duk wata mu'amala ta jima'i, wadda idan babu wata yarjejeniya a kai ya kan haifar da lalacewar aure da dangantaka. Bincike ya nuna cewa maza masu shekaru daga tsakanin 18 zuwa 35 na da kashi 15 bisa dari na matsalar rashin karfin mazakuta, yayin da masu shekaru 40 zuwa sama ke da kusan kashi 40 bisa dari na matsalar. Saboda haka, Dakta Rasheed Adedapo Abassi, wanda ya kammala karatunsa a makarantar koyon aikin likita ta Yale a Amurka, da kuma ya samu gogewar aiki a fannin kula da lafiyar maza na shekaru 19 ya bayar da wasu shawarwari kan abubuwan da suke haddasa matsalar da kuma wasu hanyoyin kariya da waraka daga cutar rashin karfi mazakuta. Erectile dysfunction (ED) matsala ce wacce namiji ba zai iya samun cikakken karfin tsayawar mazakutarsa na tsawon minti 15 ba. ""Ya kamata a ce kowane lafiyayyen namiji ya kasance yana da karfin tsayawar mazakuta da safe, idan namiji yana rike karfin mazakutarsa na dan lokaci kankani ne ko kuma bai isa ya sa shi iya shiga jikin abokiyar zamansa ba; wannan alamun farko ne na matsalar rashin karfin mazakuta,'' in ji Dakta Abassi. Akwai abubuwa da dama da kan haifar da wannan matsala ta rashin karfin mazakuta, amma saboda wannan makala, za mu kawo manyan abubuwa biyar ne da ke haifar da wannan matsala. 1.Rashin sinadarin da ke kunshe da kwayoyin halittar mazakuta (hormone) Hormone wani sinadari ne a jikin namiji da kan ba shi damar samun zama cikakken namiji ko kuma mai karfin mazakuta, kana shi kuma sinadarin da ke sa mace ta iya daukar ciki da kuma sauran abubuwa da kasancewa cikakkiyar mace shi ne estrogene. Ba kamar maza ba, sinadarin estrogene a jikin mata kan ragu sosai daga shekara 50, yayin da a bangaren maza duk da cewa sinadarin testosterone ba ya taba kafewa, amma wasu matsaloli kan haifar masa da nakasu. 2.Tsananin sukewa da tunani Tsananin sukewa da tunani daya daga cikin manyan abubuwan da ke haddasa matsalar rashin karfin mazakuta. Ya kan faru daga rasa aiki, ko matsalar rashin kudi da kuma zamantakewar aure da sauran damuwa da tsananin tunani da sauran abubuwa ka haifar. Abubuwan da suke haifar da sukewa da sun banbanta da motsa jiki, saboda idan kana motsa jiki zuciya ta kan harba jini ta ko ina a zagayen jikin dan adam. 3.Rashin motsa jiki Ba za a iya bai wa wannan muhimmanci ba idan ana batun yin kanda-garki daga kamuwa da matsalar rashin karfin mazakuta; akwai bukatar namiji ya muhimmantar da al'adar motsa jiki na akalla minti 30 a ko wace rana. ""Za ka iya fada min ko wane irin motsa jiki ne nake bai wa marasa lafiyana shawara a kaI? Jima'I mai kyau."" Dakta.Abassi ya bayyana. ""Ina bayyana gaskiyar abubuwan da bincike ya  tabbatar"". 4. Cikakken jima'i mai kyau: Dakta Abassi ya bayar da shawarar cewa ya kamata namiji ya fitar da maniyyi sau 21 a cikin wata guda; ya bayyana cewa cikakken jima'i mai kyau zai taimaka wajen inganta lafiyar ma'ajiyar ruwan da ke kunshe da maniyyi, tare da kare shi daga kamuwa da cutar kansa daga baya. 5.Rashin samun tsaftataccen ruwan sha: Wannan ka iya zuwa da mamaki ga wasu mutane amma kamar yadda Dakta Abassi ya bayyana, ""shekaru kafin shekarar 2000 karin wasu mutane na samun tsaftataccen ruwan sha wanda ke kunshe da sinadaran macronutrients. Rashin samun tsaftataccen ruwan shan kan kara haifar da matsalar rashin mazakuta ko haihuwa ga maza. ""Ya kuma ci gaba da cewa ""gwamnati ce ke da alhakin tace ruwan don amfanin jama'a ta hanyar amfani da sinadarai kamar su fluoride, da calcium, da selenite wadanda duk suna bayar da gudumawa wajen samar da lafiyayyen maniyyi ga maza""."	https://www.bbc.com/hausa/labarai-58512976
technology	TikTok: Yadda shafin sada zumuntar ya zama matattarar samari da ƴan matan arewa	Shafin sada zumunta na Tik Tok ya samu karɓuwa sosai a wurin samari da ƴanmata a arewacin Najeriya. Kusan a iya cewa ma yana daga cikin shafukan sada zumunta da ke samun ƙaruwar masu amfani da shi. Babu mamaki a lokacin da kuke shawagi a shafin Instagram ko Twitter, kun ci karo da wani bidiyo mai ɗauke da alamar TikTok da wata budurwa ko saurayi suna ta bin waƙar Hausa ko ma ta turanci. Babu mamaki ba ku taɓa ganin budurwar ko saurayin ba, amma kun ga sun burge ku musamman yadda bidiyon ba shi da tsawo —  ɗan gajere ne amma ya ƙayatar. Wataƙil ma wannan ne ya sa ku ma kuka sauke manhajar TikTok a wayoyinku don ganin wainar da ake toyawa a wannan shafi mai miliyoyin bidiyo. Mafi yawa masu amfani da shafin TikTok matasa ne masu neman nishaɗi  —  wato ku su nishaɗantar ko su nishaɗantu. Shi ya sa ma kusan duka bidiyon da ke wannan shafi yana ɗauke da waƙa ko rawa ko kwaikwayo ko kuma duka. To matasa a arewacin Najeriya ma dai ba a barsu a baya ba wajen amfani da shafin TikTok. A shafin TikTok akwai maudu'i daban daban kamar yadda yake a shafin Twitter da Instagram. Wannan na nuna rarrabuwa ko salo na bidyon, wato akwai maudu'i wato hashtag kamar #Hausa da #Hausavideo da #comedy #viral da dai sauransu ba kamar Twitter ba da maudu'i ke nuna wani taƙamaimai labari. Don haka idan kuka shiga TikTok kuma kuna neman bidiyo da aka yi da Hausa, kuna iya amfani da #Hausavideo ko #Hausa wajen gano dubban bidiyo a harshen Hausa. Mafi yawa bidiyon da ke shafin TikTok na barkwanci ne. Walau da muryar mai bidiyon ta zahiri ko kuma ya riƙa motsi da bakinsa yana bin muryar taurarin finafinai ba tare da nuna hoton taurarinba. Wanda aka fi gani su ne bidiyon da ake bin muryar marigayi Rabilu Musa Ibro ko Kamaye da Adama na shirin Daɗin Kowa ko marigayiya Aisha Ɗankano. Karɓuwar da bidiyon TikTok suka samu ya sa duk shafin sada zumunta da ka shiga, za ka gansu. Kuma da yake shafin na ba da damar adana bidiyo cikin hanya mai sauƙi, masu amfani da shafin ba sa ɓata lokaci wajen 'saving' da aika waɗannan bidiyo. Haka kuma, yin bidiyo a TikTok na da matuƙar sauƙi, bugu da ƙari ga ɗaruruwan waƙoki da fina-finai da 'filter' iri iri wanda mai amfani da shafin zai iya zaɓa don ƙarawa bidiyonsa armashi. Ma'ana, ana iya haɗa bidiyo nan take a cikin shafin ba tare da wani ɓata lokaci ko neman wata manhaja da za ta haɗa bidiyon ba. A shafin TikTok akwai abin da ake kira 'challenge' wanda ya zama kamar bai wa masu amfani da shafin wani ƙalubale ne. Wato a kan ƙirkiro salon yin wani abu kamar waƙa ko rawa ko salon magana ko wasa da dai sauransu, sannan a ƙirkiri # da ke nuna ana ƙalubalantar masu amfani da shafin su ma su yi irinsa kuma su ɗora a shafinsu. Wannan yana matuƙar ƙara tunzura samari da ƴanmata wajen wallafa bidiyo kala kala duk da cewa dai ba kyauta ake bai wa wanda ya shiga gasar ba amma ya kan samu 'likes' da ƙarin 'followers' kuma hakan zai ƙara masa suna a shafin. Misali akwai #slowmotionchallenge da #slowmochallenge da #slowmowalk wanda ke ƙalubalantar masu amfani da TikTok su yi wani salon rawa inda za su yi sauri sauri sannan su yi sannu sannu. Kuma za su dora duk waƙar da suka ga dama a kan bidiyon. An yi amfani da wannan maudu'i a shafin fiye da sau miliyan 3 a faɗin duniya. Kwalliya na taka muhimmiyar rawa a amfani da TikTok. Sau da yawa za budurwa ta caɓa ado kamar za ta biki, amma bidiyo kawai za ta ɗauka a TikTok musamman a wannan zamanin na kwalliyar fankeke da janbaki da zana gira. Za ta kafa ɗaurin dankwali nan da ake yayi na 'Zahra Buhari' mai zuwa har goshi, sannan sai ta tabbatar dinkinta na gani na faɗe ne. Su ma samarin ba a barsu a baya ba, don kuwa sai sun tabbata sun sanya ɗinkuna ko dai wata sutura ta zamani da ake yayi sannan su nadi bidiyon. Ma'ana dai sai an dau wanka ake hawa TikTok. Bugu da ƙari, ya zamar wa wasu sana'a, don kuwa a cikin masu amfani da shafin akwai waɗanda su ke da dubban mabiya, wato followers kuma bidiyoyinsu na samun masu kallo da yawa. Waɗannan su ake kira 'influencers' wato masu faɗa a ji a wannan shafi. Kamfanoni kan biya su kuɗi don su yi masu tallar hajarsu ganin cewa suna da mabiya da yawa, kuma kamfanonin kan ba su abun da suke samarwa kyauta. Misali, kamfanin samar da kayan kwalliya kan bai wa wata kwangilar tallata janbakin da kamfanin ke samarwa ta hanyar yin bidiyo da zai nuna wa mabiyanta yadda janbakin ke da inganci. Masana harkokin kimiyya sun ce matasan yanzu sun fi son samun bayanai, wala Alla na ƙarin ilimi ne ko na nishaɗi, ta hanyar bidiyo. Babu mamaki shi ya sa TikTok ya samu karɓuwa sosai a wurin matasan. Sannan yadda bidiyoyin suke a jejjere, da an gama kallon wannan sai a faɗa wani ba tare da tsaiko ba, ya taimaka wajen samun karɓuwarsa. Ana iya cewa TikTok ya zame wa matasa wani keɓeɓɓen wurin baje kolinsu ba tare da tsawatarwar 'manya' ba. Wuri ne da suke cin karensu babu babbaka, kuma suka aminta da shi don ɗebe kewa da haɗuwa da sa'o'insu waɗanda ke da mahanga guda.	https://www.bbc.com/hausa/rahotanni-55804960
sports	B﻿righton ta caskara Chelsea a wasan da Potter ya ziyarci Amex	B﻿righton ta ci Chelsea 4-1 a wasan mako na 14 a gasar Premier League da suka fafata ranar Asabar. K﻿aron farko da Graham Potter ya ziyarci Amex, bayan da ya bar Brighton ya karbi aikin horar da Chelsea a cikin watan Satumba. Minti na biyar da fara wasa Leandro Trossard ya fara cin kwallo, daga baya Chelsea ta ci gida ta hannun Ruben Loftus-Cheek da kuma ta hannun Trevoh Chalobah. H﻿aka aka je hutu Brighton da cin kwallo uku, Chelsea na nema -  karo na uku da Brighton ta zura uku a raga tun kan hutu, inda biyun a karkashin Graham Poter ne. B﻿ayan da suka koma zagaye na biyu ne Kai Havertz ya zare daya, sannan Brighton ta kara na hudu ta hannun Pascal Gross. C﻿helsea ta yi rashin nasara ne, bayan yin wasa shida a Premier ba a doke ta ba har da canjaras biyu daga ciki - ko a baya duk lokacin da kungiyar Stamford Bridge ta yi wannan kwazon a kan doke ta a karawar gaba. W﻿annan nasarar ta zama ta 100 da Brighton ta yi a Premier League. K﻿afin wannan fafatawar Brighton ta fuskanci kungiyoyi 109 duk ta doke su, in banda Chelsea, sai a wannan karon ta yi nasara a kan kungiyar Stamford Bridge. W﻿annan shi ne karon farko da aka doke Potter a wasa na 10 da ya ja ragamr Chelsea da cin shida, tun bayan da ya maye gurbin Thomas Tuchel. B﻿righton za ta buga wasan gaba a Premier League da Wolverhampton, ita kuwa Chelsea Champions League za ta kara da Dinamo Zagreb.	https://www.bbc.com/hausa/articles/c808yqrd7wdo
religion	Zamfara: An rufe makaranta sakamakon wulakanta Al-Kur'ani	Gwamnan jihar Zamfara Dakta Mohammed Bello Matawalle ya bayar da umarnin rufe wata makarantar firamare a jihar sakamakon yadda ake wulakanta Al-Kur'ani. Hakan ya faru ne bayan saka Al-Kur'ani a cikin masai na wata makarantar firamare da ke jihar. A wata sanarwa da daraktan watsa labaran gwamnatin jihar ya fitar, ta bayyana cewa gwamnan ya bada umarnin rufe ''Shattima Model Primary School,'' da kuma dakatar da malamanta daga aiki. Hakazalika ya kuma umarci hukumar kula da ilimi a matakin farko ta jihar da kara daukar masu gadi uku-uku domin kai su makarantun firamare na Zamfara baki daya domin tsaurara tsaro. Gwamnan ya kuma ba jami'an tsaron jihar da kuma hukumomin da ke aiwatar da harkokin Shari'a umarnin kafa kwamiti domin gudanar da bincike kan yadda ake wulakanta Al-Kur'ani mai girma a jihar. Gwamnan ya sha alwashin daukar tsatsauran mataki ga duk wanda aka samu da hannu wajen wulakanta Al-Kur'ani a jihar. Sanarwar ta bayyana cewa gwamnan ya yi kira ga manyan malamai a jihar da kuma Najeriya baki daya da su ja hankalin jama'a ta hanyar wa'azi kan aiwatar da irin wadannan munanan dabi'u. Tun a baya an sha samun irin wannan matsalar a jihar ta Zamfara ta jefa Al-Kur'ani cikin juji ko masai.	https://www.bbc.com/hausa/49863868
religion	Sarkin Musulmi ya amince a yi Sallar Idi 'a masallatan Juma'a'	"Fadar Mai Alfarma Sarkin Musulmi Alhaji Muhammad Sa'ad Abubakar III ta amince jama'a su yi jam'in Sallar Idi a ""masallatan Juma'a amma ba sai an fita filin Idi ba"" saboda annobar korona. Wannan na ƙunshe ne a wata sanarwa da kwamiti mai bai wa Sarkin Musulmi shawara kan harkokin Musulunci ya fitar ranar Alhamis. Wannan na zuwa ne bayan wata sanarwar da ƙungiyar Jama'atu Nasril Islam (JNI) ƙarƙashin jagorancin Mai Alfarma Sarkin Musulmi ta fitar, inda kwamitinta na fatawa ya ce ""bai kamata a yi jam'in sallar ba kuma kowa ya yi ta a gidansa"". Sai dai ko a sanarwa ta farko, fadar sarkin ta ce idan ya zama dole sai an yi jam'i - musamman a jihohin da aka bayar da dama - to a yi sallolin a masallatan cikin unguwanni. Amma a sanarwa ta biyu fadar ta ce: ""An umarci dukkanin iyayen ƙasa da hakimai da limaman Juma'a da su gabatar da Sallar Idi a masallatansu na Juma'a a garuruwansu ba tare da an fita filin Idi ba."" Ta ƙara da cewa: ""Haka kuma an hana mata da ƙananan yara zuwa Sallar Idin bana, sannan babu dukkan bukukuwa da tarukan al'adun gargajiya da gaisuwar sallah."" Daga ƙarshe fadar ta yi kira ga al'ummar Musulmi da su ci gaba da addu'o'in neman Allah ya kawo ƙarshen annobar. Da ma dai tuni wasu gwamnonin jihohi suka bai wa jama'arsu damar ci gaba da gudanar da sallar Juma'a da kuma yin Sallar Idin ta bana. Sai dai gwamnatin tarayyar Najeriya na ƙorafi kan sassauta dokokin kulle da gwamnonin ke yi a jihohinsu, inda ta ce ""muna tufka jihohi na warwarewa"" a yaƙin da ake yi da annobar korona a ƙasar. Kazalika shi ma Sakataren Gwamnatin Tarayyar Najeriya, Boss Mustapha, ya shawarci gwamnonin da ke sassauta dokar kulle su yi taka-tsan-tsan."	https://www.bbc.com/hausa/labarai-52771177
business	NNPC: Kamfanin mai na Najeriya ba zai saka kudi a asusun gwamnati ba a watanni masu zuwa	"Rahotanni sun ambato kamfanin mai na Najeriya NNPC na cewa ba zai iya sanya ko sisin kwabo ba a asusun tarayya a watan Mayu mai zuwa. Kamfanin ya ce hakan ya zama wajibi ne saboda gibin da ya samu a kudaden shiga Naira biliyan dari daya da goma sha daya (N111bn) a watan Fabrairun da ya gabata. Ya kuma kara da cewa, ga kuma yawan kudaden da yake kashewa wajen bayar da tallafi ko rangwamen farashin man fetur a kasar. Wata majiya a kamfanin na NNPC ta tabbatar wa da BBC cewa lallai kamfanin ya rubuta wasika ga kamfanin babban akanta na Najeriya yana shaida masa halin da ake ciki. Majiyar ta kuma ce a duk wata, kamfanin kan kashe Naira biliyan dari daya wajen biyan kudaden tallafin mai da nufin saukaka farashin albarkatun man fetur da jama'ar kasar ke amfani da su. NNPC din dai na nuni da cewa wannan yanayi ya sanya shi cikin tsaka mai wuya, da idan ya cigaba da bayar da gudumawa ga asusun tarayya, ba zai iya biyan tallafin mai ba, lamarin da ka iya sa farashin man ya yi tashin gwauron zabi a kasar da kuma kara tsadar rayuwa ga talakawan kasar. A bangare guda kuma idan ya biya tallafin ba zai iya saka kudi ga asusun tarayya ba kuma shine matakin da ya dauka a yanzu. Sai dai kuma wannan shi ma rashin bayar da gudumawa ga baitulamlin zai iya yin illa ga kudaden shiga na gwamnatoci a matakan tarayya, da jihohi, da kuma kananan hukumomi, abinda wasu ke ganin ka iya shafar gudanar da ayyuka da kuma biyan albashin ma'aikata. Dakta Muhammad Shamsudden, malami a sashen nazarin tattalin arziki a Jami'ar Bayero dake Kano ya ce akwai ayar tambaya ga ikrarin na kamfanin mai na kasa. ""Ai abubuwan dubawa guda biyu ne shi wannan ikirarin da kamfani na NNPC ke yi shin gaskiya ne ko kuwa akwai alkaluma da suka nuna sabanin haka?'' in ji masanin. Ya kuma ce shi bai ga yadda za a iya biyan tallafin mai na biliyan dari da goma sha daya a wata daya ba musamman idan aka duba abubuwan da suka faru a baya. ""Misali a shekarar 2019 gaba daya tallafin man da Najeriyar ta biya kamar yadda shi kamfanin NNPC ya fitar da alkaluma, biliyan dari bakwai da hamsin da biyu a shekara guda"". ""Wannan ya nuna duk wata daya bai wuce biliyan sittin da uku ba amma sai yanzu ga shi suna maganar kashe biliyan dari da goma sha daya."" ""Baya ga haka ko da gaske ne ana biyan wannan tallafi amma ai man fetur din ya tashi a kasuwar duniya,"" a cewar Dakta Shamsudden. Masanin ya kuma bayyana cewa kasar ta yi kasafin kudi na man fetur kan dala 40 kan ko wace ganga a Najeriya, amma a yau yadda ake sayar da danyen mai ya kai dala 68 kan ko wace ganga- karin kashi 70 cikin dari na abinda Najeriya ta kasafta kenan. ""To idan haka ne menene zai hana a biya wannan tallafi biliyan dari da goma sha daya a wancan karin da aka samu?"", in ji shi. Masanin ya kuma ce misali idan ma NNPC din ya gaza biyan abinda ya saba biya a asusun tarayya da ake rabawa, ya ce abinda ya gani a watan Maris an raba kudi dala biliyan dari shida da tamanin da daya a Najeriya, kuma a ciki abinda NNPC ya bayar bai wuce naira miliyan sittin da hudu ba, wanda bai kai ko kashi goma cikin dari na abinda gwamnatocin kasar suka raba ba. Shamsudden ya ce gwamnatocin jihohi da na kananan hukumomi mafi yawancin kudin da ake ba su yana zuwa ne daga haraji. Ya kuma kara jaddada cewa ""Kudaden shiga da ke zuwa daga kasashen waje su ne mafi yawa da ke zuwa daga man fetur, amma mafi yawan abinda ake rabawa a gwamnatance na daga harajin cikin kasa da kuma wanda ake dauka daga asusun ajiyar rarar man fetur, amma shi ne mafi yawan abinda ake rabawa a cikin kasa"". ""Wannan magana ce ta yin ban-tsoro don ya nuna lallai sai ya cire tallafin mai, don haka ya ke korarin cewa tallafin mai ya hana shi bai wa gwamnatin kasa kudi,'' in ji dakta Shamsudden. Najeriya na daga cikin kasashen da ke kan gaba a duniya wajen arzikin mai, kuma kasa ce da arzikin ta ya dogara kacokan kan kudaden shiga daga man fetur. Kan haka ne tattalin arzikin ya gigita a sakamakon mummunan faduwar farashin danyen mai a kasuwannin duniya wanda annobar korona ta haddasa. A bangare guda kuma, kasar ba ta da managartan matatun man fetur, wanda ya tilasta mata sayar da danyen man ta a kasashen waje, kana ta sayo tatattun albarkantun man domin amfanin jama'a a cikin kasar. A wannan tsari mai rauni ne kuma kasar ke biyan kudaden tallafin mai domin saukaka farashin man a gidajen mai a kasar. Masu sharhi kan al'amuran yau da kullum sun sha kokawa kan cewa wannan tsarin na cike da almundahana ta yadda 'yan kasar ke cewa sun kasa fahimtar yadda ake tafiyar da tsarin."	https://www.bbc.com/hausa/labarai-56935506
technology	Fargaba game karɓar kuɗi don ba da shuɗin maki a Twitter	"A﻿ttajiri Elon Musk na ci gaba da jaddada matsayarsa ta fara karɓar dala $8 kan duk waɗanda ke son a maƙala masu shuɗin maki a dandalin sada zumunta na Twitter. C﻿ikin sauye-sauyen da ya bijiro da su bayan saye dandalin kan dala biliyan 44, Mista Musk ya ce ""abu ne mai muhimmanci a yaƙi zamba"". A﻿ yanzu ana bayar da shuɗin maki akasari kyauta, wanda akasari ake bai wa manyan mutane da kamfanoni. M﻿atakin zai sa a kasa gane majiyoyi managarta, a cewar masu sukar sa. Mista Musk wanda shi ne mafi arziki a duniya, ya ce waɗanda suka biya kuɗin za su samu zaɓi a wurin mayar da martani (comment) da wurin neman ƙarin bayani, sannan rabi za su rinƙa gani na yawan tallace-tallace. ""﻿Iko a hannun al'umma! Shuɗin maki dala $8 a wata,"" kamar yadda biloniyan ya wallafa a Twitter, yana mai sukar tsohon tsarin tantancewar. Y﻿a ce yana so ne ya rage dogaron da Twitter ke yi da tallace-tallace duk da cewa wasu kamfanoni sun nuna damuwa game da ɗorewar tallan a Twitter ƙarƙashin mulkinsa. G﻿eneral Motors - abokin hamayyar kamfaninsa na Tesla mai ƙera motoci masu amfani da lantarki - ya ce zai daina yin tallan a dandalin. A﻿ wani saƙon daban kuma, Musk ya ce: ""Zuwa ga masu ƙorafi, ku ci gaba da ƙorafi amma sai an biya dala $8."" S﻿ai dai Nu Wexler, tsohon shugaban hulɗa da jama'a a harkokin ƙasashe na Twitter, ya ce biyan kuɗi domin samun shuɗin maki zai sa a kasa gane labaran ƙarya. ""﻿Yayin da ake fama da yaɗa labaran ƙarya, tantancewa (shuɗin maki) ɗaya ce daga cikin hanyoyi da 'yan jarida, da masu bincike, da sauran jama'a ke amfani da ita wajen fayyace labaran bogi da kuma marasa inganci,"" kamar yadda Mista Wexler ya faɗa wa shirin BBC na Today. ""﻿Idan ka fara ba da hayar shuɗin maki, zai zama abu mai wuya a iya gane labaran boge da kuma samun masu inganci."" James Fallows, wani mai yaɗa labarai, a Amurka ya ce ya ce ba adadin kuɗin da za a biya ne yake jawo ƙorafi ba, ""abin da za a karɓi kuɗin saboda shi ne"". ""﻿Karɓar kuɗi na wata-wata: ba matsala, domin a cire talla: ba matsala, domin mutum ya samu maɓallin gyara saƙo: ba matsala,"" in ji shi. ""﻿Amma shuɗin maki? Mutanen da suke shi ba za su biya ba, mutanen da suke biya ba su cancanta ba."" K﻿azalika, shahararren ɗan jaridar Zimbabwe Hopewell Chin’ono ya tambayi Musk game da yadda za a gane waɗanda suka cancanci shuɗin makin idan aka ce sai an biya kuɗi. ""﻿To, idan duk wanda yake da dala $8 zai iya samun tantancewa (shuɗin maki), ta yaya za a bambance waɗanda ke buƙatarsa saboda tsaro da kuma masu son sa  saboda alfahari? ""﻿Na zaci ana bayar da shi ne saboda aikin da mutum yake yi ba wai domin zai iya biya ba. Babu sauran inganci ke nan ko?"" T﻿sohon tsarin da Twitter ke bi na tantancewa ko bayar da shuɗin makin ya haɗa da cike fom wanda aka tanada ga waɗanda ake yawann yi musu sojan-gona kamar taurarin fina-finai da ƴan siyasa da ƴan jarida. K﻿amfanin ya ƙaddamar da tsarin a 2009 bayan ya fuskanci matakin shari'a, inda aka zarge shi da gazawa wajen daƙile masu yin sojan-gona. A﻿ cewar wani rahoton jaridar Guardian, akwai shafuka masu shuɗin maki kusan 400,000 a Twitter ya zuwa 2021. Sai dai Mista Musk na fuskantar babban ƙalubale yayin da yake yunƙurin sauya alƙiblar harkokin kasuwancin Twitter, wanda bai samu wata riba ba a tsawon shekaru."	https://www.bbc.com/hausa/articles/cv28z3537ylo
business	Ukraine za ta gamu da matsalar tattalin arziki - Bankin Duniya	Bankin Duniya ya ce yana sa ran tattalin arzikin Ukraine ya yi baya da kashi 45 cikin dari a shekaran nan sakamakon yakin da kasar ke yi da Rasha. Haka kuma bankin ya yi hasashen samun gagarumin nakasu ga tattalin arziki fiye da wanda annobar korona ta haifar a fadin gabashin Turai da yankin tsakiyar Asia, inda takunkumin da ba a taba gani ba da ake sanya wa Rasha, shi ma zai haifar da koma-bayan tattalin arziki sosai ga Rashar ita ma. Tuni daman fadan ya raba dubban mutane da rayuwarsu, kuma bai tsaya a nan ba domin tattalin arziki ma na kasashe ya shiga halin ha'ula'i a sanadiyyar yakin. Mamayar ta Rasha, ta tilasta wa yawancin ma'aikatan Ukraine tserewa ko kuma barin wuraren aikin domin su je fagen daga su kare kasarsu. An rufe harkokin kasuwanci, an lalata tituna da masana'antu da kuma sauran kayayyakin jin dadin jama'a a kasar. Kan hakan Bankin Duniya ya ce, yakin ya yamar da hannun agogo baya tsawon shekaru kan cigaban da aka samu a kasar, ba ma ita kadai ba har ma makwabtanta suma suna jin tasirin yakin. Ukraine babbar kasa ce da ke samar da kayan abinci a duniya, kamar su man girki da alkama, to amma yanda wannan yaki ya dakatar da samar da kayayyakin, kasar ta yi asarar muhimmiyar hanya ta samun kudade da samar da ayyuka. Bankin Duniyar ya ce yakin ba karamar illa ya yi kuma zai ci gaba da yi ba ga tattalin arzikin Ukraine, kuma ana bukatar gagarumin tallafi na kudi na nan da nan domin tabbatar da ci gaba da dorewar gwamnatin Shugaba Zelensky, tare kuma da tallafa wa al'ummar kasar su jure wa duk matsaloli da wahalhalun da ke tattare da yaki. Tuni bankin ya bayar da taimakon kusan dala miliyan dubu daya kuma ya yi alkawarin bayar da wani tallafin na wata dala miliyan dubu biyu a watanin da ke tafe. Tarin takunkumin da ake ta sanya wa Rasha, wanda ba ta taba ganin irinsa ba a baya, ya sa bankin na duniya ya yi hasashen cewa ita ma Rasha tattalin arzikinta zai ragu da sama da kashi 11 cikin dari a shekaran nan. Makwabtan kasashe irin su Belarus da Kyrgyzstan da Moldova da Tajikistan suma za su iya gamuwa da koma-bayan tattalin arziki a sanadiyyar yakin. Kasashe a fadin yankin tsakiyar Turai da tsakiyar Asia, suma mai yuwuwa su gamu da matsalar raguwar bunkasar tattalin arzikinsu saboda faman da suke yi da tarin 'yan gudun hijira da ke tururuwa zuwa cikinsu, da raguwar samun kudaden da suke yi daga Rasha tare kuma da tashin farashin kusan komai kama daga abinci zuwa mai.	https://www.bbc.com/hausa/labarai-61055940
health	Coronavirus: Ministocina na aiki ba dare ba rana – Buhari	"Shugaban Najeriya Muhammadu Buhari ya ce yana da ""cikakken kwarin gwiwa"" kan ministoci da jami'an lafiyar kasar a yakin da Najeriya ke yi da cutar coronavirus. Wannan magana ta shugaban na zuwa ne yayin da wasu ke sukarsa kan yadda ya yi gum da bakinsa a lokacin da sauran shugabannin duniya ke yi wa 'yan kasarsu bayani kan yadda suke yaki da cutar a kasashensu. Tun bayan da coronavirus ta bulla Najeriya Buhari bai yi wa 'yan kasa bayani ba kan halin da ake ciki amma mai magana da yawun shugaban, Garba Shehu ya bayyana dalilin da ya hana shi yi wa kasa bayani. ""Kare hakkin 'yan Najeriya na cikin kudirin wannan gwamnati,"" Buhari ya wallafa a Twiiter. ""Muna da hukumar yaki da yaduwar cutuka ta NCDC da Ma'aikatar Lafiya da ke aiki ba dare ba rana."" Ya kara da cewa: ""Ina da cikakken kwarin gwiwa kan ministocina da alhakin abin ya rataya a wuyansu da kwamiti na musamman da na kafa kwanan nan da kuma jami'an hukumar NCDC, wadanda suke bayar da bayanai a-kai-a-kai da kuma shawarwari."" Kamar yadda aka saba, 'yan Najeriya kan tofa albarkacin bakinsu a kodayaushe a duk abin da ya shafi rayuwarsu. Wani mai suna @person_pikin1 cewa ya yi: ""Baba ka fiya jan kafa a komai."" Shi kuwa @Muhammad_M_Abba ya ce: ""Wannan shugaba ka cancanci ka zama shugaban Najeriya na har abada idan da hali."" Wannan kuma cewa ya yi: ""Mabiya miliyan 2.6 kawai gare ka (a Twitter). Ka fito ka yi wa 'yan kasa miliyan 180 bayani."""	https://www.bbc.com/hausa/labarai-51983247
religion	Tarihin gicciye Yesu a mahangar addinin Kirista	"Mabiya addinin Kirisita a fadin duniya kan gudanar da bukukuwan Easter duk shekara domin tunawa da gicciyewa da kuma tashin Yesu Almasihu daga cikin matattu. Bikin dai a kan fara shi ne tun daga dare irin na Alhamis zuwa wayewar garin Juma'a a kuma kammala a ranar Litinin ta gaba. A tattaunawarsa da BBC, Rabaran Murtala Mati Dangora, mataimakin shugaban kungiyar Kiristoci ta Najeriya reshen jihar Kano ya ce bukukuwan Easter sun kasu kashi biyu; akwai wanda ake kira Juma'a mai Tsarki wato ''Good Friday'', da kuma Easter Monday. Rabaran Dangora ya kara da cewa ""Juma'a mai Tsarki ko kuma ''Good Friday'' rana ce ta saduda, rana ce ta komawa ga Allah, rana ce ta tunani domin wahala da Yesu Almasihu ya sha a ranar."" ""A ranar ne aka zartar masa da hukuncin kisa a bisa umarnin sarkin Pontius Bilatus a wancan zamani, a ranar ne sojojin Romawa suka gicciye shi, a ranar ne kuma ya mutu, a ranar ne kuma aka saka shi a kabari bayan da aka yi jana'izarsa,"" in ji shi. Ya kuma ce: ""Abin da aka bayyana a cikin littafin tsohon alkawari, cewa ya auku ne a rana ta uku da binne shi, bayan da Romawan suka gicciye shi a wani waje da ake kira Calvary ko kuma Golgotha da ke wajen birnin Kudus.'' Don haka in ji Reverend Dangora wannan rana ba ta shagali ba ce kawai, rana ce da ake son duk mabiya addinin Kirsita su yi wannan biki cikin neman salama. ""Duk lokacin da ranar Juma'a mai Tsarki ta kewayo mukan yi kira ga jama'a da su kasance cikin saduda, da komawa ga Allah, su zama ga tunanin cewa rai mai mutuwa ne, ko wane mai rai zai dandana mutuwa, don idan har Almasihu ya mutu ba wani mahaluki da ba zai mutu ba."" Rabaran Dangora ya dada yi wa BBC karin bayani game da tarihin yadda aka gicciye Yesu Almasihu da cewa daya daga cikin almajiransa da ake kira Yahuza shi ne ya ci amanarsa ya bayar da shi ga abokan gabansa. ""An fara wannan tun ranar Laraba zuwa Alhamis, har ya zuwa ranar Juma'a da aka zartar masa da hukunci, irin yadda Romawa ke yi wa wadanda suka aikata laifi,"" a cewarsa. Ya kara da cewa ""kodayake Yesu Almasihu ba wai ya aikata laifi ba ne amma ya dauki zunubanmu ne shi ya sa ya zama kamar laifi a gare shi, don haka sai aka saka ita ce a kafa masa kusa a hannuwa da kafa aka daga shi sama."" Wannan gicciyewar da aka yi masa a cewar malamin na Kirista, sai da ya shafe sa'oi uku zuwa hudu a kan gicciyen sannan aka bayyana cewa ya mutu, daga nan ne a cikin almajiransa akwai wani da ake kira Yusuf ya je ya roki alfarma wurin sarki cewa yana bukatar gangar jikin Yesu Almasihu zai yi masa jana'iza. ""Yadda Yahudawa suke jana'iza ya bambanta da yadda mu muke yi, yayin da muke haka rami mu saka mutum, su kuma ko wane magidanci kan tanadi rami na saka duk wanda ya rasu, don haka dama Yesu Almasihu ya riga ya tanadi wannan rami da aka saka shi aka rufe, sannna aka saka masa hatimin hukuma.'' Malam Dangora ya ce saboda farkon kafa addinin Kirista ne don haka mabiya addinin ba su dauke shi da sauki ba, sun shiga damuwa sosai don lokacin da aka zo za a kama Yesu Almasihu daya daga cikin almajiransa Bitrus ya zaro takobi ya sari wani har ya cire masa kunne. A cewarsa: ""Yesu Almasihu ya ce, masa a'a Bitrus idan ina so za iya umartar rundunar mala'iku su je su hallaka su amma yaki ba na nama da jini ba ne, don haka ka mayar da takobinka, don haka kashe shi ya zama cikar annabci ne."" Rabaran din ya kuma bayyana yadda mabiyan ke muhimmantar da wannan rana wajen yanka rago da zubar da jini wanda ke misalta Yesu don tunawa da 'yanci daga zunubi. Ya kuma ce mabiyan kan bayar da kyaututtuka lokacin bikin Easter, in da ya ce kamar yadda aka saba a ko wane lokaci irin wannan yana yin kira ga mabiya addinin Kirista da su koma ga Allah su kuma rika yin azumi da neman tuba tare da yin la'akari da gudanar da harkokin rayuwa a kan tafarkin da Yesu Almasihu ya bar musu."	https://www.bbc.com/hausa/rahotanni-56613944
religion	Rundunar soji ta gargadi Sheikh Ahmad Gumi a kan kalamansa ga ƴan bindiga	"Rundunar sojin Najeriya ta gargadi babban malamin addinin Musuluncin nan Sheikh Ahmad Gumi da cewa ya iya bakinsa kan irin kalaman da yake yi a lokacin ziyarar da yake kai wa sansanonin ƴan bindiga a wasu sassan ƙasar. Wata sanarwa da daraktan sashen watsa labarai na rundunar Birgediya Janar Mohammed Yerima ya fitar a ranar Talata da maraice ta ce, a yayin da rundunar ba ta son samun wani saɓani tsakaninta da Sheikh Gumi, amma tana son bayyana cewa rundunar sojin Najeriya ba ta tura dakarunta bakin aiki kan bambancin addini. Rundunar sojin ta yi wannan gargadi ne sakamakon wani bidiyo da ya yadu da ke nuna Sheikh Gumi a wata ziyara da ya kai wa ƴan bindiga a cikin daji, yana ce musu yawancin sojojin da ke kai musu hare-hare ba Musulmai ba ne. Sai dai Sheikh Gumi ya ce rundunar sojin ba ta fahimce shi ba ne. ""Don haka muna rokon Sheikh Ahmed Gumi da masu irin ra'ayinsa da su kame kansu kar su shigar da rundunar soji mai matuƙar ƙima cikin lamarin da zai zubar mata da daraja. ""Rundunar sojin Najeriya tana ci gaba da zama abar alfaharin ƙasar da kuma kare mutuncinta. Kalaman da za su ɓata ƙima da darajar rundunar sojin Najeriya ba rikici kawai za su jawo ba har husuma za su tayar a tsakanin ƴan Najeriya,"" a cewar sanarwar. Ta ƙara da cewa rundunar sojin na ayyukanta cikin taka tsan-tsan da bin dokokin da aka kafa ta a kai, da girmama haƙƙin ɗan adam ba tare da nuna wariya ba. ""Don haka babban abin kunya ne a ce wani malamin addini ya dinga ɓata ta da gangan a idon duniya."" A ƙarshe sanarwar ta bai wa malaman addinin shawarar yin taka tsan-tsan a yayin da suke bayyana ra'ayoyinsu, da bai wa tsaron ƙasa muhimmanci, musamman a wannan lokaci mai tsanani da dakarun tsaro suke ƙara zage damtse don shawo kan matsalolin da ƙasar ke fuskanta. ""Abin da dakarunmu ke bukata shi ne goyon bayan al'umma don yin aikinsu yadda ya dace,"" kamar yadda sanarwar ta faɗa. Wane martani Sheikh Gumi ya mayar Sheikh Ahmad Abubakar Gumi ya yi ƙarin haske kan kalaman da ya yi bayan da rundunar sojin Najeriya ta gargaɗe shi kan abin da ta ce kalaman da ka iya ta da husuma. Sai dai Sheikh Gumi ya ce rundunar sojin ba ta fahimce shi ba ne. Ya ce batun da ya yi na cewa akwai bara-gurbi a rundunar, yana nufin a shekarun 2010 zuwa 2015 ne. ""Da nake magana kan matsalolin da ke rundunar sojin Najeriya, ina nufin lokacin shekarun 2010 zuwa 2015 ne, lokacin da wasu mutane da ke rike da madafun iko a rundunar suka bari mugayen abubuwa su kai ta faruwa."" ""A lokacin ne aka rika sa abubuwan fashewa har muka rasa wani babban Janar ɗin soja. Ni kaina na tsallake rijiya da baya da aka sa min abin fashewa,"" ya shaida wa BBC. Sheikh Gumi ya bayyana wa BBC cewa yana da kyakkyawar fahimta da rundunar sojin Najeriya kuma babu abin da ya sauya. A farkon shekarar ne Sheikh Ahmad Abubakar Gumi ya fara shiga dazuzzukan da ƴan bindiga ke yin mafaka yana yi musu wa'azi da kira gare su su ajiye makamansu. Sheikh Ahmad Gumi ya bayyana cewa ƙarancin ilimi na daga cikin matsalolin da ke ƙara ta'azzara matsalar tsaro a yankin arewacin Najeriya. Wannan na daga cikin dalilin da malamin ya bayyana kan ƙaddamar da wani gangami na fita yankunan jihar Kaduna da ma wasu jihohin domin ilimantar da mazaunansu da kuma yi musu wa'azi. Sai dai bayan da ya fadada shiga wurin nasu, a baya-bayan nan an ga wani bidiyo da yake ce musu dakarun sojin Najeriya da ba Musulmai ba ne suke kashe Fulani makiyaya, al'amarin da ƴan bindigar ke koka wa a kai."	https://www.bbc.com/hausa/labarai-56331443
health	Cutar Hepatitis: Abubuwan da ba ku sani ba game da ciwon hanta	Latsa hoton da ke sama don kallon bidiyon: Binciken lafiya ya nuna cewa cutar hanta wato Hepatitis B ta zamo cutar da ke kisa a boye. Masana harkar lafiya sun ce cutar ta fi kisa fiye da cutar Malaria a shekara. Binciken ya ce kimanin mutane miliyan 257 ne ke fama da cutar samfurin 'B' a duniya, kuma Najeriya na daga cikin kasashe biyar da ke da kashi 60% na masu fama da wannan cutar. An ware ranar 28 ga watan Yulin kowace shekara a matsayin ranar ciwon hanta ta Hepatitis.  Akan haka ne BBC ta yi nazari na musamman a wannan bidiyon kan mece ce cutar da kuma yadda za a kare kai daga kamuwa da ita. Bidiyo: Bashir Idris Tsarawa: Usman Minjibir	https://www.bbc.com/hausa/media-53561394
technology	Wally Funk: Ƴar shekara 82 da ta cika burinta na zuwa ƙololuwar sararin samaniya	"Mace da kamar maza a fannin tuƙa jiragen sama Mary Wallace ""Wally"" Funk ta kafa tarihi a bangaren harkokin sararin samaniya, inda ta kasance mace mafi tsufa da ta zama 'yar sama jannati tana da shekera 82. A ranar Talata 20 ga watan Yulin 2021 ne ta tafi ƙololuwar sararin samaniya tare da attajirin duniya Jeff Bezos, da ɗan uwansa da kuma Oliver Daemen mai shekara 18. Ita dai Funk, wacce ta yi horo a matsayin mai tukin jirgin sama na ganin yin bulaguro zuwa sararin samaniya a jirgin Blue Origin na Bezos, wani sakamakon ayyukan da ta yi ne a rayuwarta - kana wani abu da ta shafe shekara 60 tana nema. ""Lokacin da na fara tashi sama, na yi matukar son in gan ni a sararin samaniya,'' Funk ta shaida wa BBC shekaru biyu da suka gabata, game da burinta mara gushewa na tashi zuwa sama. Ta kasance a ko da yaushe mai fara kafa tarihi - mai shekara 82 ɗin, ta riga ta kafa tarihi a sau da dama. Funk ta kasance mace ta farko da ta zama mai bincike game da kariya a fannin tashin jiragen sama a Hukumar Kiyaye Hadurran Ababan Hawa ta Kasa (NTSB). Kana mace ta farko da ta zama babbar jami'ar Hukumar Kula da Zirga-zirgar Jiragen Sama ta Tarayya (FAA) a Amurka. Ta samu adadin sa'o'i 19,600 na tashi a matsayinta na mai tuƙin jirgin sama - kana ta horar da wasu mutum 3,000 tuƙin jirgin sama. Kafin ta sake samun wani ci gaban, tawagar mutum hudun ta yi wani horo na kwanaki biyu gabanin tashinsu zuwa ƙololuwar sararin samaniyar ranar Talata. Ba zai zama wani sabon abu ba ga Funk. A lokacin da ake kan gudanar da binciken sararin samaniya a shekarar 1960, mai shekaru 20 a lokacin, Funk ta yi horo matuka. Ta kuma da yi gwaje-gwajen lafiya da na kuzari tare da sauran mata 12 - da aka fi sani da Mercury 13. Sun yi horo iri daya da na maza 'yan sama jannati a wancan lokacin. ""Kowane gwaji na da ban mamaki da sha'awa. Sun ɗaure ni a jikin wata kujera suka yi min allurar ruwan sanyi a kan ma'aunin 10C a kunne daya. Za ka iya hayyacinka - ba za ka iya jurewa ba. Daga nan za su fitar da kai daga cikin dakin, kana bayan sa'a daya za su sake yi maka a daya kunnen.,'' ta tuna a tattaunawarta da BBC. Dole sai ta sha ruwa mai ƙunshe da sinadari kana aka ajiye ta a cikin wani tanki da ba za ka iya jin komai ba, a nan ne ta aka bayar da rahoton cewa ta kafa tarihi ne nuna juriya. Akasarin wadannan gwaje-gwajen masu tsanani ne don tabbatar da cewa za su iya jurewa yanayin sabon muhalli na sararin samaniya. ""Akwai kimanin maza 125, a cikin su bakwai ne suka iya jurewa. Cikin mata 25 kuma, 13 ne kacal suka kai labari,'' ta shaida wa BBC. Ta bayyana abin da ya ƙarfafa mata gwuiwa har ta yi wadannan gwaje-gwajen da ake bukata yayin da take magana da mai yi mata tambayoyi daga Hukumar Bincike Sararin Samaniya ta Amurka NASA a shekarar 1999. ""Na gamu da matsaloli masu dangantaka da wasu daga cikin gwaje-gwajen. Na dauke shi a matsayin matakina na kai wa ga nasara. ""Zai sa in kai ga matakin kai wa kusa da sararin samaniya, kuma nan ne na keda burin zuwa.'' Amma burin Funk na zama mace 'yar sama jannati ta farko ya gamu da cikas - a karon farko. Lokacin da hukumar NASA ta yanke shawarar cewa matuka jirgin saman da suka yi gwajin tukin jiragen yaki masu tsananin gudu da kuma wadanda ke da takardar shaidar kamalla karatun digiri a fannin injiniya ne kawai za a dauka a bulaguron sararin samaniya. A wannan lokacin ba a bari mata su zama matuka jiragen gwaji nayaki. Duk da wariyar da ake nuna wa mata a fili - wani abu da aka gudanar da bincike a akai a zaman sauraron bahasi na gwamnai - Funk ba ta yanke ƙauna ba. ""Na sha rubuta wa hukumar NASA, amma sau hudu ana kin amincewa da bukatu na a lokuta daban-daban saboda ba yi karatun digiri a fannin injiniya ba, wanda ba zai taba yiwuwa ba,'' ta bayyana a hirar da aka yi da ita a shekarar 1999. Amma kuma, yunƙurinta bai tafi haka nan ba. ''Na cika da farin ciki a lokacin da Sally Ride ta zama Ba Amurkiya ta farko da ta je sararin samaniya a shekarar 1983. ""Ta kira ni kana ta gode min kan yin wadannan gwaje-gwaje, saboda su ba su yi gwaje-gwajen da irin wahalwalun da muka yi ba,'' ta shaida wa BBC.. Funk ta ce ba ta ji dadin cewa ta kasa samun nasara daga hukumar NASA ba, amma kuma ba ta baƙin ciki. Ta ci gaba da jajircewa kan burin da take da shi. A karshen shekarar 1900, ta sanar da aniyarta ta zama mai  yawon bude ido ta farko zuwa sararin samaniya a Amurka. Bulaguron da aka yi niyyar yi a shekarar 2005 da bai faru ba. A shekarar 2010, ta biya kimanin dala 200,000 na tikitin jirgin Virgin Galactic na kamfanin Richard Branson, wanda ya fara jigilar fasinjansa na farko a cikin wannan watan. Funk ba ta cikin wannan jirgo, amma yanzu za ta yi tafiya a matsayinta na ''babbar bakuwa'' ta Bezos. Kamar jirgin Virgin Galactic, jirgin rokar Blue Origin zai dauki fasinjoji zuwa sararin samaniya, wanda ke nufin fasinjojin za u tashi sama kama sa dawo kasa. Ba za su zagaya saman duniya ba kamar yadda aka saba a jirgin 'yan sama jannati. Bayan tashi sama daga wurin da akekaddamar da tashin a kusa da Van Horn, na jihar Texas, sabon jirgin rokar samfurin Shepard 4 dauke da fasinjojin zai kai nisan gudun kilomita 3, kan ko wace sa'a Za a kai su zuwa nisan kilomita 100 zuwa saman duniyar Earth, zai kuma ba su samar yawo a sama - da jin rashin nauyi - har na tsawon mintuna hudu. Jirgin zai kima sauko kasar duniyar Earth ta hanyar amfani a balam-balam din tashi, a tafiyar da ake sa ran za ta dau tsawom mintuna goma. Bayan rasa samun damar da ta yi a sau da yawa, da alamu daga karshe Funk za ta zama 'yar sama jannati. Ana iya ganin Jeff Bezos na bayyana wa Funk tsare-tasren tashi saman a ani faifen bidiyo da ya yada, kana ya tambaye ta abinda za ta fada bayan ta sauka. ''Zan bayyana cewa,' Masoyi wannan shi ne abu mafi kyau da ya faru da ni,'' Funk ta bayar da amsa. ''Da wuya in jira. Ko kai wanene babu wani abu. Za ka iya yi muddin ka sa a ran ka kana son yi. Ina son yin abubuwan da babu wanda ya taba yi.'' ta ce."	https://www.bbc.com/hausa/rahotanni-57888567
entertainment	Wasu daga cikin fina-finai da za su fito a farkon shekarar 2020	Mun zabo maku wasu daga cikin fina-finan Kannywood da za a fitar a farkon shekarar 2020. LIKITA Kamfanin Aji Papa ne ya shirya fim din kuma Ibrahim Bala ne ya bayar da umarni. Manyan taurarin wannan fim sun hada da Sadiq Sani Sadiq da Hafsat Idris KARAMIN SANI Falalu A Dorayi daraktan fim din. Taurarin fim din sun hada da Adam Zango da Jamila Nagudu da Hadiza Muhammad da sauran su. KAR KI MANTA DA NI Ali Nuhu ne daraktan fim din kuma manyan taurarin sun hada da Umar M Shareef da Maryam Booth. HADIZA MAKAUNIYA Ibrahim Bala ne ya bayar da umarni. 'Yan wasa sun hada da Sadiq Sani Sadiq da Hadizan Saima da Azumi Bebeji. KARSHEN TIKA TIKI Kamfanin Halima Atete ne ya shirya fim din kuma tana cikin jaruman ita da Ali Nuhu. MATI A ZAZZAU Kamfanin Sadau Pictures Production ne ya hada wannan fim din. Fitaccen jarumin nan Sadiq Sani Sadiq da kuma mawakiyar nan Dija na cikin wadanda suka fito a cikin sa.	https://www.bbc.com/hausa/labarai-51122108
health	Lafiya Zinariya: Matsalar karancin jini a tsakanin mata masu ciki	Latsa hoton da ke sama domin sauraren bayanin da Dr. Rukayya Dawud ta yi wa Habiba Adamu. Wannan shirin maimaici ne: Wasu alkaluma da hukumar lafiya ta duniya ta wallafa a shafinta na intanet sun nuna cewa Najeriya na da matan da ke fuskantar karancin jini da suka kai kashi 49.79 cikin dari. Haka kuma makwabtanta kamar su Nijar nata adadin ya kai kashi 49.5 cikin dari. Sai Ghana mai kashi 46.39 cikin dari da kuma Kamaru mai kashi 41.41 cikin dari. Alkaluman hukumar sun nuna cewa a duniya mace daya cikin kowace uku da ba su wuce shekarun haihuwa ba na fama da matsalar karancin jini a jiki. Haka zalika kimanin mata masu ciki kashi 40 ne cikin dari ke fama da wannan matsalar, yayin da matsalar ta kuma shafi  yara 'yan kasa da shekara biyar a duniya da kashi 40 cikin dari. A cewar alkaluman hukumar wanda aka sabunta a shekarar 2017, kasar Yemen ta fi kowace samun matan da basu wuce shekarun haihuwa ba, da ke fama da karancin jinin, inda take da kashi 69.6 cikin dari. Har wa yau a yankin na gabas ta tsakiya, kasar Saudi Arabiya na da kashi 42. 91 cikin dari na irin wadan nan mata. Sai kasar Bahrain mai kashi 41.96 cikin dari. Hukumar dai ta ce matsalar rashin isasshen jini a jikin mata masu juna biyu da ma wadanda basu wuce shekarun haihuwa ba, da kuma kananan yara, matsala ce da ta taba kowane sashe na duniya. A yankin Asia, kasar Pakistan ta fi kowa yawan mata masu rashin isasshen jini a jiki, inda take da kashi 52 cikin dari. Sai India, wadda ita kuma ke da sama da kashi 51 cikin dari a cewar hukumar. Yayin da kasar Cambodia kuma nata alkaluman suka kai kashi 46.78 cikin dari. A nahiyar Afrika, kasar Gabon ta fi kowacce kasa wannan matsala, inda kashi 59.06 na matan da ke haihuwa kuma su ke fama da matsalar ta karancin jinin. Sai kasar Gambia mai sama da kashi 57 ciki dari, yayin da Ivory coast ke da kusan kashi 53 cikin dari. Sannan Congo na da mata masu wannan matsala kusan kashi 52 cikin dari, sai kuma Mali da ke da kashi 51 cikin dari. Kasar Haiti da ke yankin Carrebean, tana da matan da ke da rashin isassashen jini da suka kai kashi 46.25 a cikin dari. A cikin jadawalin hukumar, da ke dauke da sunayen kasashen duniya 186, tare da alkalumansu, Australia da Canada ne kadai kasashen da ke da mafi karancin masu wannan matsala. Australia na da kashi tara ne kacal da dan dori cikin dari, yayin da ita kuwa Canada ke da kashi 9.53 cikin dari.	https://www.bbc.com/hausa/labarai-59442588
business	Abin da ya sa arewacin Najeriya ya fi kudu talauci - Masana	'Yan Najeriya ciki har da masana tattalin arziƙi na ci gaba da tofa albarkacin bakinsu tun bayan rahoton da Hukumar Ƙididdiga ta fitar, da ke nuna cewa mutum miliyan 133 ko kuma kashi 63 cikin 100 na 'yan ƙasar ne ke fama da talauci. Rahoton ya ce kashi 65 cikin 100 na matalautan Najeriya wato mutum miliyan 86, suna zaune ne a arewa. Rahoton ya  bayyana Ondo a matsayin jihar da ta fi ƙarancin matalauta da kashi 27 cikin 100, Yayin da Sakkwato ta fi yawan matalauta inda kashi 91 na 'yan jihar ke fama da talauci. Masana dai na cewa akwai tazara mai karfi tsakanin masu arziki da talaka, duk da cewa kasar mai arziki ce talakawanta sun fi yawa. Sai dai ko mene ne dalilin da ya sa talauci ke karuwa a arewa? Farfesa Kabiru Isa Dandago, masanin tattalin arziƙi a Jami’ar Bayero da ke Kano ya shaidawa BBC cewa Najeriya na cikin wani yanayi saboda kaso mai yawa na tattalin arzikin kasar na hannun mutane tsiraru. Ya ce kididdiga da aka fitar a kan hanya take, saboda gwamnatocin da ake tayi a kasar tsawon shekara da shekaru sun gaza fito da hanyoyin tsuke tazara tsakanin masu hali da talakawa. Rahotan ya nuna cewa mata da yara a arewacin Najeriya ne suka fi talauci, saboda rashin ba su damammaki na jari da kananan sana'o'i da ilimin da ya kamata, a cewar masani. Ya ce a arewacin Najeriya ba a samun wadatuwar mutanen da ke shiga harkokin noma da kere-kere da fanin yawo ido da masana’antu. Wadannan su ne dalilan da suka sa talauci da fatara da yunwa ke yawaita a arewa. Farfesa Kabiru ya ce mafita shi ne gwamnati ta sake duba batun Rashawa a nemi hanyoyin rageta ko da kawar da ita a yanzu mai wahala ne. Sannan akwai bukatar bijiro ko kwadaita masu zuwa yawon bude ido da jari na gida da waje, a shiga harkokin da za su kawo hada-hadar tattalin arziki. Ya ce Najeriya tana da dukiya amma babu dabarun wadatuwar ayyuka, dole sai an nemi taimako daga waje. Sannan ya ce harkar ilimi na fuskantar koma baya, dole ne a inganta wannan fanin a saye ruhin mutane ta wannan fanin kafin a ga sauyin da ake fata.	https://www.bbc.com/hausa/articles/cl4gjpv5ylzo
entertainment	Rahama Sadau ta nemi afuwa cikin kuka kan ɓatancin da aka yi wa Musulunci kan hotunanta	"Tauraruwar fina-finan Hausa Rahama Sadau ta nemi gafarar masoya, da 'yan uwa da abokan arzikinta, dangane da martanin da wani mai bibiyarta ya yi a kan wasu hotuna da ta wallafa a shafukanta na sada zumunta. Jarumar ta bayyana cikin wani bidiyo da ta wallafa a shafinta na Instagram sanye da hijabi, cikin kuka da murya mai rawa, tana neman a yafe mata. ''Duk wanda ya sanni, kuma yake bi na, ya san cewa ba zan taɓa yin wannan abu har cikin zuciyata ba, hasali ma ban san abun da ya faru ba sai da aka kira ni'' a cewarta. A ranar Litinin ne sunan Rahama Sadau ya fara waɗari a Twitter, inda aka ambace shi sau fiye da 10,000, bayan hotunan da ta tauraruwar ta saka suka ja hankalin masu bibiyarta da kuma masu amfani da Twitter musamman daga arewacin Najeriya. Daga baya tauraruwar ta ce sam ""ba da yawunta ba"" aka dinga kalaman ɓatancin da wasu suka riƙa yi biyo bayan wallafa wasu hotuna da ta yi a shafukan sada zumunta. Kalaman na tauraruwar fina-finan Kannywood da Nollywood na zuwa bayan wasu sun yi ta amfani da maud'in #AssistantAllah a Twitter da zummar kare ta daga sukar da wasu ke yi mata kan bayyana jikinta a sabbin hotunan da ta saka. Jarumar ta ce a matsayinta na Musulma, ba za ta taɓa yin wani abu da ta san zai janyo batanci da Anabi Muhammad ba, da alama tana magana ne kan wani da ba musulmi ba da ya alakanta shigar da ta yi a hotunan da addinin musulunci, abin da yasa masu bibiyarta ke zargin ita ce ta janyo faruwar hakan. A cikin sabon bidiyon neman afuwar da ta nema a ranar Talata, Rahama ta ce ''Ko ma mene ne dai ƙaddara ta riga fata'' in ji Sadau, ''amma dai ina mai bai wa ɗaukacin al'umma hakuri, don Allah a yi hakuri'' ta ci gaba da kuka. Taurari a ciki da masana'antar shirya fina-finai ta Kannywood da dama sun fito sun yi Allah-wadai da abin da ya faru. Ko da a shekarar 2016 ma wani bidiyo da ta taka rawa a cikinsa tare da mawakin gambarar nan Classic ya janyo ce-ce-kuce a shafukan sada zumunta, inda wasu ke cewa abin da ta yi a bidiyon ya saɓa da tarbiyyar a'ummar Arewacin Najeriya."	https://www.bbc.com/hausa/rahotanni-54801421
business	Wani lauya ya kai CBN ƙara kotu domin a cire haruffan Larabci daga jikin naira	Wata kotu a birnin Lagos da ke Najeriya za ta saurari karar da wani lauya ya shigar a gabanta inda yake so a tilasta wa babban bankin kasar CBN ya cire harufan Larabci daga takardun kudin kasar. A ranar Talata kotun za ta saurari karar. Kazalika Malcolm Omirhobo yana so kotu ta tilasta wa rundunar sojin kasar ta cire harufan Larabci da ke jikin tambarinta yana mai cewa yin hakan tamkar Musuluntar da Najeriya ne sabanin kundin tsarin mulkin kasar da ya nuna cewa kasar ba ta jingina da wani addini ba. Lauyan yana so a maye gurbin harufan Larabci da na Turancin Ingilishi ko kuma daya daga cikin manyan harsunan kasar  - Hausa, Yoruba ko Igbo. Sai dai babban bankin kasar ya musanta cewa harufan na Larabci wata alama ce ta Musulunci. Mutane da dama a kasar, musamman wadanda ke zaune a arewacinta, suna magana da harshen Larabci. Ko da yake Turancin Ingilishi ne harshen da ake magana da shi a hukumance.	https://www.bbc.com/hausa/labarai-54885700
technology	Snapchat ya daina tallata shafin Donald Trump kan rikicin ƙabilanci	"Kamfanin Snapchat ya ce ya dakatar da tallata shafin Shugaba Donald Trump na Amurka. A sakamakon haka, ba za a dinga ganin shafin nasa ba idan aka duba a wajen bincika mutane. Kamfanin ya ce ba zai dinga ""yaɗa muryoyin mutanen da ke yaɗa rikicin ƙabilanci da rashin adalci ba."" Matakin ya biyo bayan maganar da Mista Trump ya yi cewa ""a yi amfani da karnukan 'yan sanda da makamai"" kan masu zanga-zangar idan har suka karya dokar shiga Fadar White House. Ya biyo bayan matakin Tuwita na ɓoye wasu abubuwan da shugaban ya wallafa. Kamfanin Snapchat din ya ce: ""Rikicin ƙabilanci da rashin adalci ba su da wajen zama a cikin al'ummarmu kuma muna tare da duk waɗanda ke son zaman lafiya da soyayya da daidaito da kuma adalci a Amurka."" Da alama matakin na iya ƙara ta'azzara tashin-tashinar da ake samu tsakanin Fadar White House da shafukan sada, inda ya yi ƙamari a lokacin da Twitter ya sanya wata alama ta duba sahihancin wasu sakonni da Shugaba Trump ya wallafa a makon da ya gabata. Haka kuma shugaban ya sanya hannu kan dokar shugaban kasa ta musamman da za ta sauya fasalin dokokin da ke kare shafukan sada zumunta. Matakin na Snapchat na iya zama ƙarin matsin lamba ga Facebook ma. Shugaban Facebook Mark Zuckerberg ya ƙi jin kiraye-kirayen da ake masa a ciki da waje na shiga tsakanin kan irin abubuwan da ake wallafawa a shafinsa."	https://www.bbc.com/hausa/labarai-52924093
religion	Sheikh Abduljabbar: Malamin ya shafe daren farko a hannun 'yan sanda	"Fitaccen malamin addinin Musulincin nan na jihar Kano Sheikh Abduljabbar Nasir Kabara ya shafe daren farko a hannun rundunar yan sandan jihar. Tun da farko kakakin rundunar DSP Abdullahi Haruna Kiyawa, ya shaida wa BBC Hausa cewa sun gurfanar da malamin a gaban wata kotun shari'ar Musulinci da ke jihar, wadda ita ce ta bukaci 'yan sanda su ci gaba da rike shi, kafin ranar Litinin da za a mayar da shi gidan yari. An gurfanar da malamin ne a ranar Juma'a, bisa zargin ɓatanci ga addini da kuma tunzura jama'a, zargin da ya sha musantawa. Wata sanarwa da kwamishinan yaɗa labarai na jihar Kano Muhammad Garba ya fitar, ta ce an gurfanar da Malamin ne, ""wanda ya yi ƙaurin suna wajen yin wa'azin da kan haifar da mahawa, saboda zargin furta kalaman da ka iya haifar da tunzuri, da kuma bata sunan Annabin Allah''. Kotun ta ɗage zamanta zuwa ranar 28 ga wannan watan na Yuli domin ci gaba da sauraron shari'ar. Malamin zai ci gaba da zama karkashin kulawar 'yan sanda har zuwa ranar Litinin da za a kai shi gidan yari, kafin lokacin da za a ci gaba da sauraren shari'ar tasa, kamar yadda kotun ta buƙaci a yi. A ranar Asabar ɗin da ta gabata ne aka gudanar da muƙabala tsakanin Malamin da sauran Malaman Jihar Kano bisa bukatarsa ta ƙalubalantarsu kan da'awarsa wadda suke ganin ba daidai yake ba. An yi wa Malamin tambayoyi da dama amma ya gaza amsa wa, inda yake ta nanata cewa mintinan da ake ba shi domin ya yi bayanin da'awarsa sun yi masa kaɗan. Haka dai aka kammala wannan muƙabala ba tare da ya yi bayanin da ya gamsar da malaman da ya nemi zaman muƙabalar da su ba. Daga baya ya fitar da wani bidiyo wanda a ciki ya nemi afuwar mabiyansa da duk wanda abin ya bata masa yana cewa duk abin da yake yi yana yin sa ne min kare mutuncin ma'aiki."	https://www.bbc.com/hausa/labarai-57870711
sports	Newcastle United ta amince da cinikin Garang Kuol dan gaban Australia	"N﻿ewcastle ta amince da cinikin matsahin dan wasan Australia mai shekara 18 Garang Kuol daga Central Coast Mariners, zai koma kungiyar a watan Janairu. ""﻿Abin tamkar mafarki. A matsayin matashin dan Australia, gasar Premier ita ce kowa ke son kallo, kuma ba karamin abu ba ne ganin kanka a wannan babban matsayi,"" in ji Koul. ""﻿Zama daya daga cikin wadanda nan mutane, ka zama a irin matsayina, ba karamin abu ba ne."" Rahotanni sun ce Newcastle sun biya £300,000 kafin a biya wasu sauran kudade. ""yana da zafi ga sauri kuma ya iya cin kwallo,"" in ji kocin kungiyar Eddie Howe. ""Yana da duk wani abu da muke nema a jikin dan kwallo. amma za mu dan gyara shi domin ya zama kamar ko wanne irin dan wasa da ke taka leda a Premier. ""A jiya na fara ganin shi ido da ido. Mun kuma yi tattaunawa mai dadi da ma'ana tsakaninmu. Yana da kwarin gwiwa sosai. Kuol ya fara bugawa kasarsa wasa ne a makon jiya, ya kuma zama dan wasa mafi karancin shekaru da ya wakilci kasar tun bayan dan wasan Leeds da Liverpool Harry Kewell a 1996. A watan Yuni Kuol ya fara samun kwantaragin babban matsayi a kwallo, a kungiyar Mariners ya kuma ci kwallo hudu a wasa bakwai da ya buga. A wani wasan sada zumunta da suka yi da Barcelona sai da kocin kungiya Xavi ya yaba da kokarin dan wasan.  ""A yanzu da na samu wannan dama a Newcastle, dole in dage da atisaye, da kuma wasa iya kar karfina ina sa ran zan iya zuwa World Cup,"" in ji Kuol. An haife shi ne a Masar, kuma shi da iyayensa sun je kasar ne a matsayin 'yan gudun hijira daga Sudan Ta Kudu. Yayansa Alou ya koma Stuttgart ta kasar Jamus ne a 2021 daga Mariners."	https://www.bbc.com/hausa/articles/c891zxn9xlzo
entertainment	Tashar Arewa 24 na bikin cika shekara 7 da kafuwa	"Tashar talabijin ta Arewa 24 tana yaɗa shirye-shiryenta ga masu kallo miliyan 40 a Najeriya da Yammacin Afirka, a cewar tashar wadda ke bikin shekara bakwai da kafuwa. Tashar wadda ke da babban ofishi a Jihar Kano da ke arewacin Najeriya, a yau Litinin 28 ga watan Yunin 2021, ta cika shekara bakwai cur da kafuwa. Arewa 24 tasha ce da ke yaɗa shirye-shiryen da suka shafi rayuwar Hausawa ta yau da kullum cikin harshen Hausa - saɓanin kafofi irinsu BBC Hausa da ke yaɗa labarai kawai. Wata sanarwa daga tashar ta ce an kafa ta ne ""domin cike wagegen giɓi"" a arewacin Najeriya. ""An kafa tashar Arewa 24 a shekarar 2014 domin cike wawakeken giɓin da ake da shi a fagen shirye-shiryen nishaɗi da tsarin rayuwa da ake shiryawa da harshen Hausa, waɗanda ke nuni da abubuwan da ake alfahari da su a rayuwar Arewacin Najeriya da al'adu da kaɗe-kaɗe da fina-finai da fasaha da girke-girke da kuma wasanni."" Shugaban Arewa 24, Jacob Arback ya ce: ""Mutane da dama ba su fahimci cewa akwai mutane masu magana da harshen Hausa sama da milyan 80 a Arewacin Najeriya da kuma yankin Sahel ba, kuma yankin na cike da matasa masu basira a ko'ina. ""Sai dai abin da na fi alfahari da shi, shi ne yadda hukumar gudanarwa da ma'aikatanmu suka tattaru daga bangarori na rayuwa daban-daban da addinai da ƙabilu da kuma yankunan Najeriya daban-daban."" Tashar na da ɗumbin mabiya a shafukan sada zumunta da suka haɗa da Facebook (1,397,067) da Twitter (124.5K) da Instagram (1.7k). Baya ga shirye-shirye na yau da kullum, tashar Arewa 24 na nuna fina-finai na Kannywood ko kuma na ƙasashen waje waɗanda aka fassara da Hausa. Fina-finai masu dogon zango irin su Dadin Kowa da Labarina da Gidan Badamasi, su ne suka ƙara wa tauraruwar Arewa 24 haske. Miliyoyin masu kallo, maza da mata da matasa da tsofaffi, na bin irin waɗannan fina-finai da ake nunawa mako-mako. Kazalika, akwai fim ɗin Kyautata Rayuwa - fim ɗin Turkiyya wanda aka fassara da Hausa - da kuma wasu na Indiya. Shirin nishaɗsntarwa mai suna Zafafa 10 da Aminu Abba Umar - wanda aka fi sani da Nomiss G - ke gabatarwa yana jan hankalin matasa matuƙa. Shirin yana duba fitattun waƙoƙin Hausa Hip-Hop tare da hira da masu buga su. Daga cikin sabbin shirye-shiryen da tashar ta yi wa masu kallo alƙawari da za ta fara gudanarwa a watan Yuli mai kamawa akwai: Ana kama tashar Arewa 24 a kan tauraron ɗan Adam a layukan StarTimes da DSTV da TSTV da Canal+ da Gotv a kasashen Najeriya da Nijar da Ghana da Chadi da kuma Kamaru. Haka nan, ana kama su ta intanet a kan manhajar Arewa 24 On Demand."	https://www.bbc.com/hausa/labarai-57636362
entertainment	Kaunar da Sarauniya Elizabeth take yi wa dawakai	"Sarauniya ta yi gadon son tseren sukuwar dawakai daga iyayenta, wadanda daukacinsu jajirtattun masu sukuwar dawaki ne. Duk da cewa mahaifiyarta jigo ce a hada-hadar sukuwar dawaki ta kasa, amma daukacin Gimbiya da mahaifinta sun fi sha'awar sukuwar dawaki. Elizabeth ta samu kwarin gwiwar hawan doki tun tana karama, kamar yadda ta taba furtawa cewa tana da burin zama hamshakiyar mace mai daraja a kasar da ta mallaki dimbin karnuka da dawakai. Sha'awarta ga tseren dawaki lamarin ya bijiro ne a zamanin yakin Duniya na biyu, lokacin da ta raka mahaifinta ganin yadda ake horar da dawakan gidan sarauta a Whiltshire. ""Na taba su da sha'awarsu, har ta kai ga daga bisani na damfaru da kaunarsu,"" kamar yadda ta tuna daga bisani. ""Ban taba jin santsin walwalin taushin dawakan Birtaniya a da farko ba."" Ta rika kai ziyara a boye garin Newmarket don ganin yadda dawakan mahaifinta ke sukuwa. Elizabeth ba ta fara tseren sukuwar dawaki a bainar jama'a ba, har sai da aka kammala yaki a Turai, wato cikin Mayun 1945, lokacin da ta raka Sarki da Sarauniya Ascot. Kusan ko da yaushe taron na samun tagomashin sarauta (halartar Sarki da Sarauniya), kuma bayan darewartar karagar mulki a shekarar 1952, sai ta zabura wajen ci gaba da gudanar da wannan al'ada, a matsayin daya daga mafi soyuwar tarukan haduwarta da jama'a. Ta samu nasara zagayowar karo na biyu a matsayinta na wadda ke mallaka da kiwon dawaki. Kakkarfan dokin Aureole ya zo na biyu a hawan Derby), sannan ya lashe kofin gasar nadin sarautar taken Sarki George VI da Sarauniya Elizabeth da kofin nadin Sarauta a Royal Ascot. ""Ingarman Aureole a ko da yaushe kakkarfa ne da ke tinkahon cin gashin kansa, tare da harigidon kazar-kazar,"" a iya yadda take iya tunawa. ""Mafi yawan lokuta a kan bar shi sakaka (ba tare da dauri ba) a garin hada-hadar dawaki na Newmarket da lokacin horarwa, wannan shi ne dalilin da ya sanya ban cika damuwa da kubucewarsa a Ascot ba, a ranar da ya lashe kyautar Sarki George VI a wannan shekarar."" Aureole karamin doki ne, amma matashiyar godiya ta fi samun nasara a dawakai wajen daukar silikin Sarauta rawaya da kitson zinare da shimfidar hasken ja-ja da bakar hula mai kyalli, wadda aka kawata da silin zaren zinare. 1957: Carrozza, The Oaks 1958: Pall Mall, 2,000 Guineas 1974: Highclere, 1,000 Guineas 1977: Dunfermline, The Oaks 1977: Dunfermline, St Ledger Daukacin launukansu duk mallakar mahaifinta ne Sarki George VI da kakan mahaifinta Edward VII. A shekarar 1974, Dick Hern, wanda ya kasance mafi shaharar nagartar masu horarwa a zamaninsa, ya tura ingarman Sarauniya filly Highclere inda ya samu gagarumar nasarar lashe gasar sulallan zinare dubu (1,000 Guineas) a Newmarket. Makonni shida daga bisani, wannan doki da Joe Mercer ya hau shi, sarauniya na kallo, ya lashe gasar Faransa ta Oaks a Chantilly. Wannan ita ce mafi shaharar nasarar dawakan gidan sarauta, kuma nasarar lashe gasarar dawakan Sarauniya da suka kai ga makurar samun dimbin nasarori. Mahayan managartan dawakan Willie Carson da  Frankie Dettori sun yi ta samun dimbin nasarori; sai dai ba za a fifita su a kan Dunfermline, wanda ya lashe gasar  cikarta shekara 25 a kan karagar mulki a shekarar 1977, wanda ya lashe daukacin gasar Oaks da ta St. Ledger. Daukacin dawakan Dunfermline da Highdere sun samu horo ne a West Ilsley, wani wajen horar da dawakai da ke Berkshire, wanda Sarauniya ta saye shi a shekarar 1982. A matsayinta na wadda ta mallaki katafariyar farfajiyar horarwa a fadin kasar, Sarauniya kan ziyarci dawakanta, inda takan nuna matukar sha'awarta da kaunarta na kiwo da horar da dawakanta. Duk da kwarewarta da iliminta, ta takaita kanta ne wajen samun nasarar sukuwar dawaki a ''yan shekarun baya-bayan nan, daidai lokacin da gasar ke kasura ko bunkasa daga kan Larabawa da mutanen Irish da Amurkawa, masu dawakai da kiwonsu. Sai dai babu tababa ta yi matukar tasirin bunkasa nagartar Birtaniyawa ta kafar bargar dawakin gidan sarauta (Royal Stud) a Sandringham, inda ta sako sababbin jini don kare martaba da inganta lamarin da ya damfaru a jininsu. Dawakai da dama sun ciwo wa Mai martaba dimbin nasarori, amma kasurar sha'awarta, ita ce wadda ta sayar a shekarar 1983, wato daga uwa zuwa Nashwan a wata Dabar masu nasara, kuma wadda aka tabbatar da cewa ita ce mafi kyawun tseren dawaki ta mil da rabi a tarihin tseren dawakai. ""A ko da yaushe ta fi sha'awar ingarman dokin da aka kebe don kiwo fiye da hakikanin tseren dawaki,"" a cewar Willie Carson. ""Zan iya fadar wani abu game da tseren dawaki, ita ma mai martaba Sarauniya ta fadi tamkar hakan."" Ko da yake ta lashe gasar tseren dawaki fiye da 600, ba ma a kasar Birtaniya ba, Sarauniya ta yi kasa warwas a mafi girman burinta. A daukacin tarihin Ingilishi, ingarma Derby ne kawai ya daure mata kai Amma ingarman da ya lashe gasar shekarar 2005 - Motivator, mallakin bargar dawakin sarauta na Royal Ascot yana da alaka da gidan sarauta., don haka ya kasance tsayayye ingarman doki a Sandringham. Bayan rasuwar mahaifiyarta Sarauniya ta gaji bargar dawaki A shekarar 2009 ta halarci bikin al'ada na Cheltenham inda a karo na farko ta kalli dokinta, Barber's Shop, ya kammala zagaye na bakwai a gasar cin kofin zinare, wani dan taki tsakaninsa da tauraron gasar da babu mai kawar da shi, wato Kautp. Sai dai an cika da farin ciki a gasar Kofin Zinare na shekarar 2013 da aka gudanar a Ascot, lokacin da karamin dokinta Filly Estimate ya koma gida, al'amarin da ya sanya Sarauniya ta kasance mai mulki ta farko da ke kan karaga da ta lashe gasar tun farkonta a shekarar 1807. An tsara yadda za ta bayar da kyauta ga wanda ya lashe gasar, amma sai ta samu cewa ita ce za ta karbi kofin da kanta, daga hannun danta, Basaraken Duke na York. Mutumin da ya take mata baya, mahayin dokinta ne Ryan Moore. 'Ta lashe gasa da kyau, kuma yin hakan a wajen Sarauniya lamari ne mai kayatarwa. Lashe gasar kofin zinare na daga irin al'amuran da ke kayatar da ita, lamari jne da ba kasafai hakan kan kasance ba (al'amari ne na daban)."" Bayan murabus din godiya Estimate daga tseren dawaki sai aka mayar da ita bargar dawakin gidan sarauta na kiwo a Sandringham, inda ta yi haihuwar farko a shekarar 2016. Gudunmuwar Sarauniya a tseren dawaki, musamman kasancewarta mai kiwonsu ta kasance gagaruma. Tabbas babu tababa kan irin kwazonta wajen tallafa wa wannan wasa, tare da irin farin cikin da take samu wajen kallon yadda ake gudanar da shi. ""Ko da yaushe mutum na samun zaburarwar kasadar caca,"" kamar yadda ta taba furtawa. ""Burin cewa dokin mutum zai samu fifiko kan na wancan mutumin, shi ne dalilin da ke sanya wa mutum ya shigo a dama da shi. ©Hakkin mallakar dukkan hotunan abin kiyayewa ne"	https://www.bbc.com/hausa/labarai-47244445
health	Ciwon suga: Shin akwai alaka tsakanin shan sukari da cutar?	"Da yawa a yankin kasashen nahiyar Afrika na ganin sukari wanda a Ingilishi ake kira (White Sugar) na da alaka da ciwon suga (Diabetes). Masana na cewa wannan ciwo ne da aka fi gado a mafi yawan lokaci - duk da yake a wasu lokutan kuma ko mutum bai yi gado ba, yana iya kamuwa da shi. Dakta Salihu Ibrahim Kwaifa wani kwararran likita ne da ke Abuja, ya bayyana wannan cuta a matsayin gazawar wani sinadari da ake kira (Insulin) ko kuma rashin sinadarin baki daya a jiki, wanda aikinsa shi ne tunkuɗa sugan da ke cikin jinin mutum zuwa in da ya kamata ya je. Nau'o'in Ciwon Suga 1. Akwai nau'in farko da ake kira Type 1- wanda mutanen da ba su gaji ciwon ba daga zuri'arsu ke fama da shi. An fi samunsa a jikin kananan yara ko kuma daga kan 'yan shekara 20 zuwa kasa. Masu wannan nau'in su ne mafi karanci a duniya, ""domin yawansu bai wuce miliyan daya da digo biyu ba a duniya baki daya,"" in ji Dakta Salihu Kwaifa. Masu wannan nau'in su ba su da sinadarin Insulin duka a jikinsu, kuma za a ga alamun suna dauke da ciwon saboda suna zuwa da rama da yawan fitsari da yawan jin ƙishirwa da kuma yawan shan ruwan, kamar yadda likitan ya zayyana. 2. Akwai nau'in Type 2 - wannan nau'in ya fi yawa tsakanin mutane, ya fi addabar mutanen da ke tsakanin shekara 20 zuwa 79. Masana na cewa akwai akalla akwai masu fama da cutar a duniya fiye da mutum miliyan 560. Jin laulayi na daga cikin alamun wannan nau'in duk da cewa a wasu lokutan yana sanya rama da kuma jin yunwa shi ma, yawan fitsari da yawan shan ruwa alamomi ne da suka fi zama gama-gari ga masu wannan cuta. Wannan nau'in ya fi yawa a bangaren gado - yana yawan bin zuri'ar mutane, daga uwa ko uba ko baffa da dai sauran dangi. Dakta Salihu ya jero wasu manyan abubuwan da suke kara hadarin kamuwa da wannan cuta musamman da wadanda ba su gaje ta ba daga kowa, ga wadanda suka gada kuma in aka samu wadannan abubuwa sai su kara ta'azzara cutar. 1-   Kiba: kiba na daga cikin abubuwan da suke janyo wannan cutar, nauyi da tsayi su wuce misali. 2-   Rashin motsa jiki:  Abu ne mai amfani ga wadanda suke yi in da dama a kullum mutum ya motsa jikinsa na akalla minti 30, kuma ya zama yana yin haka sau hudu a mako. Ba dole ba ne sai an yi minti 30 din a lokacin guda amma yana da matukar muhimmanci a rika motsin. 3-   Cin abinci mai yawan suga: Abincin da suke da sinadarin (glucose) cikinsu, wanda shi wannan sinadari ana masa kallon ciwon-siga ba ki daya. Abinci kamar fura ko tuwo ko waina ko shinkafa ko rogo da sauransu. Ba cin abincin ba ne ke da matsalar, a'a rashin motsa jikin shini hadari. Malama Maijidda Badamasi Shu'aibu Burji wata kwararriya ce kan harkokin abinci da cutukan da ke da alaka da abincin kai tsaye, ta ce akwai alakar sikari da ciwon-suga amma ba ta kai tsaya ba ce. Idan akwai wannan mummunar lalura mai kisa, da ta hadu da wanda ba ya lura da yadda ake shan sikari sai ka ga ta kara ta'azzara cutar. Shi akan kansa ba ya kawo cutar ciwon-siga sai dai ya kara wa cutar muni. Kungiyar Lafiya Ta Amurka ta ba da shawarwari kan cewa, dan shekara hudu zuwa shida ba a son ya sha sikari sama da cokali biyar ko kuma kwaya biyar ta sikari mai iyali. Dan shekara ko 'yar shekarar 7 zuwa 10 kar ya wuce cokali shida na shayi kwatankwacin giram 24, daga shekarar 11 zuwa manya wadanda ba su wuce kilo 30 cokali bakwai ya fi dacewa su sha a rana. Sai namiji babba lafiyayye cokali tara ya kamata ya sha kwatankwacin giram 38 a rana yayin da babbar mace aka shawarce ta da ka da ta sha sama da cokali shida daidai da giram 25. Amma ba a fadi adadin da masu wannan cuta ya kamata su rika sha ba a rana, saboda ko wanne da irin yadda matakin cutar yake a jikinsa. Da wadannan shawarwari za a iya samun takaitar hadarin wannan cuta, kama daga wanda yake da ita ko wanda ya ke da yiyuwar daukarta. Masana a fannin kiwon lafiya sun ce ba kasafai ake warkewa tas ba, sai dai akan iya samun saukin da akan mantawa da cewa wane yana da cutar ciwon-suga. Ana iya kiyaye wannan cuta ne ta hanyar kaurace wa abubuwan da kan iya ta'azzarata, da kuma wadanda ke samar da saukin ciwon. Abincin da yake da (Fiber) wato mai hade da dusa wanda ba a cashe ba shi ne na farko da ya kamata a ce mara lafiyar ciwon-suga na mayar da hankali a kai. Hakanan nau'in ganyaye irinsu alayyahu da gurji da karas latas da dai sauransu, sai 'ya'yan itace da su ma suna matukar taimakawa wajen kwantar da wannan cuta a jikin dan adam. ""Abin da ya kamata mutane su sani shi ne ciwon-siga ba ciwo ba ne da ake iya yada wa wani"" in ji Dakta Salihu Kwaifa."	https://www.bbc.com/hausa/labarai-53821412
technology	Addinan da suka fara amfani da mutum-mutumi a matsayin mai wa'azi	Ku latsa hoton da ke sama don kallon bidiyon: Basirar na'ura wato AI na sauya yadda muke yin abubuwa da dama kamar su abinci da kiwon lafiya da tafiye-tafiye har ma addini. Ƙwararru sun ce manyan addinan duniya a yanzu suna tattauna alaƙarsu da Artificial Intelligence AI, kuma wasu sun fara sanya yanayin ibada a cikin wannan fasahar. Malaman addini na mutum-mutumi za su iya yin addu'a su yi jana'iza har ma da lallashin waɗanda ke cikin damuwa ta hanyar addu'a. A wannan bidiyon, mun yi duba kan ko alaƙar AI da addini na da tasiri, ko kuma zai iya sauya yanayin yadda mutane ke yin ibada.	https://www.bbc.com/hausa/media-58998031
sports	Carlo Ancelotti ya dauki Champions League hudu a tarihin gasar	Carlo Ancelotti ya zama koci na farko da ya lashe Champions League guda hudu a tarihin gasar. Ranar Asabar Real Madrid ta yi nasara a kan Liverpool da ci 1-0 a karawar da suka yi a Faransa, inda ta lashe Champions League na 14 jumulla. Vinicius Junior ne ya ci kwallon tilo da ya bai wa kungiyar damar lashe kofin Zakarun Turai na bana, bayan da ta ci La Liga na kakar nan kuma na 35 jumulla. Ancelotti dan kasar Italiya ya zama na farko da ya dauki Champions League hudu a matakin koci, bayan Bob Paisley da kuma Zinedine Zidane, wadanda kowanne ya lashe sau uku-uku. Haka kuma dan kasar Italiya shi ne kan gaba da ya je wasan karshe karo biyar, ya dauki biyu a Real Madrid da biyu a AC Milan. Ya fara cin kofin a Real Madrid a 2014 a Lisbon a kakar farko da ya fara jan ragama, inda Real ta doke Atletico Madrid 4-1. Karon farko da ya fara daga kofin shi ne a AC Milan a 2003 a Old Trafford, inda suka yi nasara a kan Juventus a bugun fenariri, sannan ya dauki na biyu a 2007, bayan doke Liverpool 2-1 a Athens. A Real Madrid kuwa ya lashe Champions League a 2012 da kuma 2022. Ancelotti ya shiga jerin kociyoyin Real Madrid da suka dauki Champions League fiye da daya a kungiyar da suka hada da Zidane mai uku da Villalonga mai biyu da kuma Carniglia. Sauran sun hada da Miguel Muñoz da Del Bosque da kuma Heynckes, wanda ya dauki kofi na bakwai.	https://www.bbc.com/hausa/wasanni-61624380
politics	Korafe-korafen Aisha Buhari guda 5 kan gwamnatin Buhari	"Aisha Buhari ita ce uwar gidan shugaban kasar Najeriya Muhammadu Buhari wadda ta yi fice kamar sauran takwarorinta da suka gabata. Tun lokacin da mijinta, Muhammadu Buhari ya karbi ragamar mulkin Najeriya, Aisha Buhari ke gabatar da 'yan korafe-korafenta kan gwamnatinsa. Ma'ana, tana amayar da abin da ke ranta wanda bai mata dadi ba, musamman a kafafen sada zumunta kamar tuwita da instagram da dai sauransu. A kan me take korafi? 1. Buhari ya watsar da yawancin wadanda suka taimaka ya hau mulki. A shekarar 2016, BBC ta yi wata kebantacciyar hira da Aisha Buhari, inda ta bayyana korafe-korafe da dama musamman a kan maigidanta Muhammadu Buhari. A cikin hirar, mai dakin shugaban Najeriyar, ta bayyana cewa mijinta ya yi watsi da mafi yawancin wadanda suka taimaka masa ya hau mulki. Aisha Buhari a cikin hirar ta ce, ''Wadanda ba su yi wahala ba; wadanda ko katin zabe ba su da shi su suka zauna a kan mutane suke yin komai da komai. Abin da nake guje musu (su manyan APC) shi ne boren da mutum miliyan 15 za su yi"". Wannan kalamai na mai dakin shugaban kasar sun jawo mata yabo da suka a wajen 'yan Najeriya. 2. Rashin magani a asibitin fadar gwamnati A shekarar 2017, Aisha Buhari ta sake yin korafi a kan rashin magunguna a asibitin da ke fadar gwamnatin Najeriya. Mai dakin shugaban kasar ta yi wannan korafi ne bayan da ta ziyarci a asibitin, inda ta ce ta tarar dai-dai da kwayar paracetamol babu a asibitin. Aisha Buhari ta bayyana korafin nata ne a wajen wani taron masu ruwa da tsaki a kan lafiya, inda a nan ne take fadin cewa ga abin da ta tarar a asibitin fadar shugaban kasa, wanda haka a cewarta abin takaici ne duba da yadda ake ware wa bangaren lafiya makudan kudade. Mai dakin shugaban kasar ta ce, a asibitin fadar shugaban kasa ma an rasa magani, ina ga sauran asibitocin gwamnati. 3. An rufe mata kofa Wani korafi da Aisha Buhari kuma ta yi shi ne, a kan wani bidiyo ta aka rinka yadawa a kafafen sada zumunta wanda a cikinsa aka gan ta tana ta fada da harshen Turancin Ingilishi tana gaurayawa da Hausa. Jama'a da dama a lokacin da suka ga bidiyon sun yayata cewa Aisha Buhari ce ta dawo daga Ingila tana fada cewa an rufe mata kofar daki. To sai dai kuma a wancan lokacin Aisha Buhari, ta tabbatar wa BBC cewa ita ce aka dauka a cikin bidiyon amma ta ce tsohon bidiyo ne. Fitowar hoton bidiyon da aka nada a boye ya zo a daidai lokacin da ake rade-radi a kafafen sada zumunta cewa shugaba Muhammadu Buhari zai auri ministarsa ta ayyukan agaji da kula da bala'i, Sadiya Umar Farouk. Wannan batu ma ya ja hankali sosai, saboda a lokacin da ake ta yada jita-jitar, mai dakin shugaban kasar ba ta kasar. Hakan ya sa aka rinka cewa ta yi yaji, amma bayan dawowarta daga tafiyar da ta yi, Aisha Buhar ta yi watsi da jita-jitar da aka yi ta bazawa, inda ta ce ta tafi ne domin a duba lafiyarta sannan kuma ta samu lokaci da 'ya'yanta kamar yadda ta saba yi a duk shekara. Sai dai a wata hira da ta yi da manema labarai jim kadan bayan saukarta, mai dakin shugaban kasar ta yi shagube ga wacce aka ce Buharin zai aura, inda ta ce ministar ba ta musanta batun auren ba sai da ranar auren ta wuce tukuna. 4. Masu hana ruwa gudu Maganar cewa akwai wasu da suke hana ruwa gudu a gwamnatin Buhari na daga cikin korafe-korafen Aisha Buharin. Mai dakin shugaban kasar ta ce ba dan wadannan mutanen da suka kankane gwamnatin mijin nata ba, da an samu ci gaban da ya fi wanda aka samu. Ta ce su wadannan mutane da ba ta bayyana ko su wane ne ba, na hana ruwa gudu a gwamnatin. Wannan korafin nata ma ya janyo ce-ce-kuce a kasar, inda aka yi ta yada kalaman nata a kafafen sada zumunta, ana kuma tofa albarkacin baki aka. 5. Garba Shehu Sai kuma korafi na baya-bayan nan wanda ta zargi mai taimaka wa shugaban kasar a kan harkokin yada labarai Mallam Garba Shehu da zama dan koren wasu mutane a fadar gwamnati. Hajiya Aisha Buhari ta ce sau da yawa ba ya tsayawa ya kare martabarta a lokutan da bukatar hakan kan taso. Mai dakin shugaban kasar ta wallafa a shafinta na twitter da kuma wata sanarwa da ta fitar cewa, Garba Shehun, ya fi karkata wajen wasu da ta yi shagube tana bayyana su da cewa  mutane ne masu farcen-susa ko ikon-boye  a fadar shugaban kasar, duk da cewa ba zababbu ba ne, wadanda ta ce sukan yi shisshigi ga harkokin da suka shafi iyalan shugaban kasa. Ta yi misali da wata dambarawar da aka yi a fadar shugaban kasar, wadda aka yada a wani hoton bidiyo, wanda a  ciki aka nuna ta a wata kofar gida da ke fadar an rufe mata kofa, tana kumfar-baki tana neman mutanen da ke ciki, wadanda ta tabbatar da cewa iyalin dan`uwan shugaba Buhari, wato Maman Daura da su bude mata kofa! Labarin da Aisha Buhari ta ce an jirkita shi, amma Garba Shehu bai fito ya gyara maganar ba. Tana cewa wannan butulci ne. Wadannan korafe-korafe dai da take yi dai wata alama ce da ke nuna yadda ake samun rashin jituwa tsakaninta wasu mukarraban shugaban na Najeriya."	https://www.bbc.com/hausa/labarai-50745732
entertainment	Davido: Mawaƙin ya ce masoyansa sun tara masa kusan naira miliyan 175	"Fitaccen mawaƙin Najeriya Davido ya ce masoyansa sun tara masa kusan naira miliyan 175 bayan ya nemi su tara masa kuɗin. Mawakin ya roƙi masoyansa ne idan har sun yi imani da ""akwai waƙarsa da ta yi masu daɗi su tura masa kuɗi,"" tare da bayyana suna da kuma asusunsa na banki. Davido ya wallafa hoton yawan kuɗin da ya tara tsakanin Laraba zuwa Alhamis da suka kai kusan naira miliyan 175. BBC ta yi ƙoƙarin jin ta bakin mawakin amma har yanzu bai bayar da amsa ba. Davido - yana ɗaya daga cikin mawaƙan Afrika da ke tashe a duniya.   Yana da mabiya miliyan 21.9 a Instagram. Mawaƙin ya faɗa a Twitter cewa manufarsa shi ne masoyansa da abokan arziki su tara masa naira miliyan 100 domin ya fitar da motarsa ƙirar Rolls Royce daga tashar ruwa a Najeriya don ya biya harajin motar da aka turo masa daga ƙasashen waje. Yayin da wasu abokansa suka tura masa kudin wasu kuma sukar mawakin suka yi. Wani mai amfani da Twitter ya ce ""Duniya ta haukace, ta yaya Davido zai roƙi masoyansa su tara masa kuɗi?"" Amma wasu na ganin ya cancanta: ""Ya cancanci fiye da haka ma.. ya kasance abin alfahari ga mutane da dama. Muna maka murnan zagoyowar ranar haihuwarka @davido."" Wasu da dama sun ta taya  mawakin yaɗa kuɗaden da ake tura masa. Davido ya sha wallafa hotunansa a Instagram cikin motocin alfarma da kuma jirgin sama kuma cikin yanayi na tsadar rayuwa. A watan Mayu Davido ya bayar da ladar dala dubu goma na kuɗinsa a gasar da ya ƙaddamar da rawa da waƙa a Instagram."	https://www.bbc.com/hausa/labarai-59336334
sports	Tawagar mata ta Ingila ta lashe Euro 2022 a karon farko a tarihi	Tawagar kwallon kafa ta mata ta Ingila ta doke ta Jamus 2-1 ta lashe gasar kofin nahiyar Turai a karon farko a tarihi. Ingila ta yi wannan bajintar a Wembley gaban 'yan kallo 87,192 a fafatawar hamayya da suka yi ranar Lahadi. Ingila ce ta fara cin kwallo ta hannun Ella Toone daga baya Lina Magull ta farke saura minti 11 minti 90 ya cika, bayan minti 45 din farko suka kammala ba ci. Daga nan ne aka yi karin lokaci, inda Ingila ta zura na biyu a raga ta hannun Chloe Kelly da hakan ya bai wa kasar damar daukar kofi na farko a tarihin gasar. Jamus ta yi harin lashe na tara jumulla da ta yi nasara a gidan Ingila, bayan da take da guda takwas kawo yanzu. An fara gasar kwallon kafa ta mata ta cin kofin nahiyar Turai a 1969, inda Italiya ta fara lashe kofin daga nan Denmark da Sweden da Norway kowacce ta daga kofin. Jamus ta fara lashe kofin a 1981 sannan ta dauka a 1991 na biyu a jere daga nan Norway ta ci na biyu a 1993. Kasar Jamus ta sa kwazo, inda tawagar matan kasar ta lashe shida a jere tun daga 1995 har zuwa 2013, sai Netherlands ta dauka a 2017. Ingila ta kai wasan karshe bayan da ta doke Sweden 4-0 a karawar daf da karshe ranar 26 ga watan Yuli. Jamus kuwa ta kai fafatawar karshe, bayan yin nasara a kan Faransa da ci 2-1 ranar 27 ga watan na Yuli.	https://www.bbc.com/hausa/articles/cyepk2z20d3o
politics	Abin da ya sa ba zan janye wa Ahmed Lawan takarata ta Sanata ba - Machina	"Mutumin da ke takarar sanata karkashin inuwar jam'iyyar APC a Yobe ta Arewa a Najeriya, Bashir Sharrif Machina, ya ce ba zai sauka ko ya janyewa kowa takararsa ta majalisar dattawa ba. Wadannan kalamai na Bashir Machina na zuwa ne a daidai lokacin da take ƙasa take dabo game da makomar siyasar shugaban majalisar dattijan Najeriya, Ahmed Lawan, bayan ya rasa takarar shugaban ƙasa a APC da ya nema. Tun bayan kammala zaben fitar da gwani shugaban kasa a APC dambarwa ta kunno kai kan yiwuwar rasa takararsa ta sanata bayan ya shafe fiye da shekara ashirin yana wakiltar al'ummarsa a Majalisun Tarayyar ƙasar. Rahotanni a baya-bayan nan sun yi ta yaɗa cewa Sanata Ahmad Lawan ya samu takarar ɗan majalisar da yake kai yanzu, sai dai mutumin da ya ci takarar tun da farko, Bashir Sharif Machina ya ce har yanzu shi ne ɗan takarar Sanatan Yobe ta arewa a APC. Kuma an yi ta samun bayanai da rade-radi da ake ta yadawa cewa wasu jiga-jigan APC na neman tursasawa ɗan takarar ya janyewa Ahmed Lawan. A tattaunawarsa da BBC, Bashir Machina, ya ce ya fitar da takarda a shafukan sada zumunta wanda ya aikewa jam'iyya, kan tuntubar da aka yi ma sa ko yana nan kan takararsa. Ya ce shi kuma ya amsa da cewa bai janye ba, kuma yana kan takararsa. Sannan ya ce shi baki da baki Ahmed Lawan bai tuntube shi ba, don haka yana nan kan bakarsa kamar yada jama'a suka zaɓe shi. Dan takarar ya kuma ce ""ko da an tuntube ni ma ba zan janye takarata ba, saboda mutane ne suka zabe ni a zaben fitar da gwani domin na wakilce su. An kada kuri'a an tantace na yi nasara, don haka duk bayanan da ake yadawa cewa na janye ko zan janye labaran boge ne"", in ji ɗan takarar. Bashir ya kuma ce yana kan bakarsa, kuma yana da tabbacin nasara, saboda manufar takararsa ita ce jagoranci nagari, saboda jama'a su samu wakilci na gari. Akwai ""tsare-tsaren da nake son aiwatarwa saboda a shirye nake, na yi kintsawar da zan kasance wakili nagari ga jama'ata"". BBC ta yi ƙoƙarin ji daga ɓangaren Sanata Ahmed Lawan, amma mataimakansa na musamman da muka tuntuɓa, ba su mayar da wani martani ba tukunna. Amma dai wannan yanayi bai zo da mamaki ba, don ba wannan farau ba da ake samun mutanen da suka fadi a takara suke komawa domin neman makamansu na baya. Mutanen da suka faɗi zaɓen fitar da gwani irinsu gwamnan Bauchi, Bala Muhammad Kaura, ya koma nema takarsa ta gwama a karo na biyu bayan gaza cimma muradansa na neman takarar shugaban kasa a inuwar jam'iyyar PDP. Mutumin da a farko aka sanar cewa shi ne ya yi nasara a zaben fitar da gwani na PDP ya janyewa Kaura, bayan sake maimaita zaben fitar da gwani a Bauchi. Hakazalika a Sokoto an ga yadda Gwamna Tambuwal, shi ma ya koma ya nemi tikitin Sanata bayan rasa damar cimma burinsa ta neman kujerar shugaban kasa. Shi ma Tambuwal ya samu ɗan takarar da da fari aka ce shi ya yi nasara, ya jenye masa."	https://www.bbc.com/hausa/labarai-61809088
religion	Harin cocin Owo: Yadda aka yi jana'izar Kiristocin da 'yan bindiga suka kashe	Gwamnatin Jihar Ondo ta wallafa sunayen mutanen da aka yi wa jana'iza sakamakon harin, waɗanda kuma BBC ta gani.	https://www.bbc.com/hausa/labarai-61845427
