politics	Shugaban R﻿asha ya jefa duniya cikin haɗari, in ji Tarayyar Turai	Kasashe da hukumomin duniya na ci gaba da yi wa Rasha Allah-wadarai da kakkausar murya kan matakinta na mamaye wasu sassan kasar Ukraine hudu. Shugaba Biden na Amurka ya ce ba za a bar Moscow ta tsira da kwace yankunan na makwabciyarta ba, yana kuma gargadin Shugaba Putin da cewa ba zai iya razana Amurka da kawayenta ba. Yayin da su kuma kasashen Turai suka zargi shugaban na Rasha da jefa tsaron duniya cikin hadari. Daga irin suka da caccaka da Rashar ke ci gaba da sha bayan da Shugaba Putin ya sanar da mamaya ko shigar da yankuna hudun da Rashar ta kame na Ukraine. Karkashin ikonta, bugu da kari da lasar takobin da ya yi cewa Moscow za ta kare su ta kowace hanya. Shugaba Biden ya yi gargadin cewa babu wata barazana ta gaba-gadi daga Rashar da za ta razana Amurka. Mista Biden wanda ke magana a fadar White House bayan Mista Putin ya sanya hannu a kan dokar shigar da yankunan karkashin ikon Rasha tare da bayyana yakin na Ukraine a matsayin wata gwagwarmaya da Yammacin Duniya. Ya ce Rasha ba za ta sha ba, da wannan kwace da ta yi na kasar makwabciyarta, yana mai alkawarin ci gaba da tallafa wa Ukraine da makamai domin kare kanta. Biden ya ce kalamai da barazanar shugaban na Rasha ganganci ne kawai, kuma bikin da aka yi a Moscow shirme ne da aka saba yi domin nuna karfi – amma kuma maimakon haka ya kasance ya nuna cewa Mista Putin na neman tsira ne kawai. Ya kuma gargadi Rasha da akul ta sake ta kai wani hari yankin da ya wuce Ukraine, yana mai cewa a shirye Amurka da kawayenta  suke su kare kowane takin a yankin kungiyar NATO. Sakataren Harkokin Waje na Amurkar, Antony Blinken, ya ce kasar ba za ta taba amincewa da yankunan da Rashar ta mamaye ba. Ya ce, ''ba ta da inganci, ba halacci ba matsayi na doka. Wannan yanki har yanzu na Ukraine ne. ''Har kullum zai kasance bangaren Ukraine. Ba za mu taba amincewa da wannan mamaya ta wannan yanki ba, kuma kamar yadda na ce Ukraine tana da duk wani ‘yanci na ta kare dukkanin yankinta. Ta kare mutanen da ke nan kuma ta kwato yankinta da aka kwace mata ba ta doka ba tun da farko.'' Sai dai kuma Rashar ta hau kujerar-naki a yayin wata kuri'a da aka kada a kwamitin tsaro na Majalisar Dinkin Duniya don yin Alla-wadarai da mamayen. China da India da kuma Brazil sun kaurace wa zaman kada kuri'ar. Tun da farko a wani kakkausan jawabi na adawa da Yamma da kuma kishin kasa da shugaban Rashar ya yi a Moscow. Mista Putin ya ayyana cewa mutanen da ke zaune a sassan wadannan yankuna hudu da Rashar ta mamaye – Donetsk da Luhansk da Kherson da kuma Zaporizhzhia, har abadar abadin za su ci gaba da kasancewa Rashawa. A﻿murka ta kara kakaba wa jami'an Rasha takunkumi.	https://www.bbc.com/hausa/articles/c0j1kpv3v29o
technology	Tokyo Olympics: Yadda ilimin kimiya ke taimakawa ƴan wasan motsa jiki zama gwaraza	"Sauyi ne da aka samu cikin sauri a manyan wasannin motsa jiki, amma ba lallai masu kallon wasa a cikin filin gasar wasan Olympic na birnin London a gasar shekarar 2012 su lura ba. Kamar yadda aka sani, kallon yadda Usain Bolt ke tsananin gudu don kammala gasar tseren maza na mita 100 ne ya dauke musu hankali. Tauraron gasar na ƙasar Jamaica ya sake samun wata kyautar lambar zinari kuma ya kafa tarihi a gasar Olympics cikin daƙiƙoƙi 9.63. ""Ɗaya daga cikin gasar tsere mafi kyau da aka taɓa yi ce,'' in ji Steve Haake, Farfesan nazarin injiniyan wasanni a Jami'ar Sheffield Hallam ta Birtaniya. Amma Haake ba yana zuga Bolt ba ne. Kalaman nasa ya yi su ne saboda ɗaukacin ƙwazon da ƴan wasan suka yi: Ɓakwai cikin 'yan wasan motsa jiki takwas da suka shiga zagayen ƙarshe sun tsallake layin a cikin kasa da daƙiƙoƙi 10 - wani abu da ba a taɓa zato ba. Faruwar hakan a karon farko a shekarar 1968, da ratar daƙiƙoƙi 10 sun zama wani gagarumin ci gaba ga 'yan wasan tseren: bajon girmamawa da ya banbantasu da sauran abokan karawarsu. Bayanan da aka tattara daga hukumar gasar wasan motsa jiki ta duniya World Athletics, sun nuna cewa a cikin shekaru arba'in tsakanin shekarar 1968 da 2008, 'yan wasan motsa jiki 67 ne kacal suka ciri tuta. Karin wasu 70 sun suka shiga cikin ƙungiyar a cikin shekaru goma kacal da suka biyo baya. Me yake faruwa? Masana kimiyya irin Haake sun yi amanna cewa haduwar abubuwa da dama ne suka fara da haifar da karuwar shiga gasar wasa a faɗin duniya. Daga nan aka samu dama ta hanyoyin horarwa. ""Yanzu karin 'yan wasan tsere a faɗin duniya na amfana daga horarwa da kuma taimakon kimiyyar wasanni da fasahar zamani wajen inganta damar da suke da ita ta yin tsere sosai,'' Haake ya kara fada. Shaidar ita ce kulob din sub-10 ya kara bunkasa fiye da na manya irin su Amurka da Jamaica da kuma ƙasashe irin su Burtaniya da Canada - wadanda aƙalla suka samu lashe lambar zinari daya a gasar tseren mita 100 na maza a wasan Olympics. Misali Najeriya tare da Burtaniya sun kasance na uku a yawan 'yan wasan motsa jikin da suka kafa tarihi na ratar dakikoki 10, yayin da a shigowar baya-bayan nan aka hada da ƙasashen Japan da Turkiyya, da China da kuma Afirka ta Kudu, ƙasashen da basu cika yin fice ba a fannin tseren. Sakamakon irin waɗannan sun faru har ila yau a gasar tseren mata ta mita 100. An samu ratar daƙiƙoƙi 11 a karon farko a shekarar 1973 daga 'yar wasan tsere ta ƙasar Jamus Renate Stecher. A shekarar 2011, su ma sauran 'yan wasan motsa jiki 67 sun yi irin wannan. Shekaru goma bayan nan, adadin ya kai 115 kuma sun hada da kasashen da ke da karancin yin fice a gasar. Kimiyar takalma da tittunan wasa da kuma wasanni Ko shakka babu fasahar zamani ta yi amfani: yanzu 'yan wasan tsere na yin gudu da takalman da ba su da nauyi - sabon samufurin na iya kai wa nauyin kasa da giram 150. Har ilau yau yanzu ana ƙera takalma da kayan aiki na daban. Misali ɗaya shi ne haɗin-gwuiwa tsakanin kamfanin ƙera talaman wasa na Puma na ƙasar Jamus da na tawagar wasan tseren Formula One Mercedes, wanda ke takalman gudu ta hanyar amfani da yadin mara nauyi na carbon fibre - iri ɗaya da ake amfani da shi wajen ƙera motar tauraron taurari na gasar tseren motoci Lewis Hamilton. Filayen wasan tseren kuma sun kara bunkasa wanda a baya can da ƙwararun 'yan wasan motsa jiki suka rika gudu a kan tittunan wasa masu taɓo da kuma ciyaye a gasar wasannin. Tittunan wasan tseren da aka gina da kayan aiki na kimiyya sun yi amfani karo na biyu a gasar wasan Olympic na shekarar 1968 a ƙasar Mexico, tare da bayar da ƙarin kariya ga gaɓoɓin ƴan wasan motsa jikin. A irin waɗannan wasannin ne ɗan wasan tsere na Amurka Jim Hines ya zama mutum na farko da ya iya kai wa matsayin gudun mita 100 cikin daƙiƙoƙi 9.95. A gasar wasan shekarar 2008 a birnin Beijing, kamfanin ƙera tittunan wasan tsere na ƙasar Italiya Mondo ya ciri tutar kafa tarihi kan tittutan da ya samar a gasar wasan teren kamar yadda sauran 'yan wasan suka yi. Har ila yau kimiyya ta taka muhimmiyar rawa wajen abinci mai gina jiki da horarwa. Bincike ya kuma gano wadanne ɓangaren tsoka ne suka fi muhimmanci ga samun nasarar 'yan wasa. A watan Oktoban da ya gabata, tawagar masana kimiyya daga Jami'ar Loughborough, makarantar da ke kan gaba wajen nazarin kimiyyar wasanni, ta gano cewa nau'in tsokar jikin dan adam ta gluteus maximus ita ce muhimmiya wajen samun galabar yin tsananin gudu a kan titin wasan tseren. ""Yanzu muna da wannan ilimi na cewa akwai wata tsoka ta musamman da ke aiki a jikin 'yan wasan tseren,'' in ji Sam Allen, wani ƙwararre da ke cikin tawagar masu binciken. ""Don haka, ba da jimawa ba za mu ga 'yan wasan gudun na amfani da wannan ci gaba.'' A wata hira da jaridar ƙasar Japan 'The Asahi Shimbun' a ranar 9 ga watan Yuli, wani ɗan wasan gudu, Ryota Yamagata bai yi kasa a guiwa ba wajen ƙoƙarin kai wa ga nasarar gasarsa ta sub-10 ta gudun mita 100 na maza a watan da ya gabata '' aikin masana kimiyya a cikin shekaru 20''. Ba a taba samun wasan tsere na ƙasar Japan da ya kafa tarihi a cikin daƙiƙoƙi 10 ba sai a shekarar 2017. Tun daga nan ne, Yamagata da sauran 'yan wasa uku 'yan ƙasarsa suka samu yin hakan. Akwai alamun cewa ƙara fadaɗa yawan adadin 'yan wasan sub-10 ya ƙara saka rashin fargaba da ake ƙoƙarin cimma tsakanin 'yan wasan motsa jikin, a cewar ɗan kasar China Bingtian, wanda a shekarar 2015 ya zama na farko a yankin Asia a gudun mita 100 cikin daƙiƙoƙi 10. ""Ina ga samun kai wa ga nasarar a zuciya ne ba a jiki ba,'' kalamnsa kenan a shekarar 2019. Tabbas wadannan ci gaba da aka samu ba su zama lallai kai-tsaye masu taimaka wa wajen samun nasarar kai ga yin rata ba. Misali, wasu ƙasashen da suka hada da India, har ma da ɗaukacin nahiyar (Amurka ta Kudu) har yanzu ba su samar da 'yan wasan da suka yi fice a gasar tseren mata a sub-10 ta mita 100 ko kuma sub-11 ba. A dukkanin wasannin maza da mata, Amurka da Jamaica ne su ke yin kane-kane kama daga Olympics zuwa gasar tseren duniya tun daga 1980. Misali a wasan maza, wanda ya kasance na karshe cikin waɗanan ƙasashe da ya lashe zinari a Olympic ɗan Canada ne Donovan Bailey, a wasan Atlanta na 1996. A fanin mata kuma, Yuilya Nestsiarenka ta lashe gasar Athens ta 2004 wanda hakan ya bada mamaki ga Belarus, ƴar wasan Amurka ta kasance wacce ta lashe wasannin biyar - Jamaica ta samu nasara a wasanni uku. Abu ne mai wuya abubuwa su sauya a gasar Tokyo, duk da cewa wannan shi ne karo na farko bayan ritayar Bolt: Amurka dai ta lashe hudu cikin 5 a gudun mita 100 a 2021, yayinda Jamaica ke da uku, sannan akwai BaAmurkiya da ta kasance ɗaya cikin mata biyar mafiya gudu a duniya a wannan shekarar."	https://www.bbc.com/hausa/wasanni-58030550
politics	Ohaneze na son shugabancin Najeriya ya koma tsarin karba-karba	"A Najeriya, kungiyar kare muradun al'ummar Igbo zalla ta ''Ohanaeze Ndigbo'', ta nemi a sa tsarin karba-karba na shugabancin kasar zuwa shiyyoyi 6 na kasar a kundin tsarin mulki, maimakon yadda wasu jam'iyyun ke karba-karbar tsakanin Kudu da Arewa. Kungiyar al'ummar Igbon na ganin ta haka ne kawai za a tabbatar da dai-daito, wajen ganin kowanne sashe na kasar ya samar da shugaban kasa. Mukaddashin shugaban sashen matasa na kungiyar ya shaida wa BBC cewa, wannan shawara ce da ta yi daidai da muradunsu na ganin cewa Najeriya ta ci gaba da kasancewa dunkulalliyar kasa guda. Ya ce,"" Idan har ba a sa irin wannan tsari na karba-karbar shugabancin Najeriya a kundin tsarin mulki ba, za mu iya karewa da wani tsari irin na wanda ya fi kudi ya kasance da iko a kodayaushe."" Mukaddashin shugaban sashen matasan kungiyar ta Ohaneze, ya ce yana ganin yin hakan ba zai yi kyau ga hadin kansu a matsayin al'umma ba. To sai dai kuma a nasu bangaren, wasu dattawan arewacin Najeriya na ganin wannan wata shawara ce da ya kamata al'ummar Igbon su gabatar da ita ga sauran 'yan Najeriya ta hanyar da ta dace. Dakta Hakim Baba Ahmed, shi ne kakakin kungiyar dattawan arewacin Najeriya, wanda ya shaida wa BBC cewa matakin kungiyar ta Ohaneze a kan hanya yake, amma kuma ya kamata su je majalisar wakilai da ta dattawan kasa su kai kokensu kan wannan batu. Ya ce,"" Shi batun karba-karba an yi shi ne a lokacin da kasar ke cikin babbar matsala, to yanzu wannan lokacin ya wuce, to amma idan har suna da hujja mai karfi to sai su kai inda ake gyara."" Dakta Baba Ahmed, ya ce batun karba-karba na da fa'ida da kuma rashin fa'ida, fa'dar ita ce ya yi amfanin a wani lokacin da kasa ke cikin matsala sosai, ana ta hayaniya Abiola ya ci zabe ba a ba shi ba da dai sauransu, to a nan ne aka ce a raba batun karbar mulki a kasar inda idan kudu ta yi sai arewa ta karba. Ya ce kuma wannan mataki ba wai an sanya shi a cikin tsarin mulki na kasa ba ne, shi tsarin mulkin kasa ya ce duk abin da za a tafiyar da shi na hakkin jama'a to a tabbatar kowa na da kashi a ciki in ji shi. Dakta Baba Ahmed, ya ce "" A bari 'yan Najeriya su zabi wanda suke ganin shi ra'ayinsu ya fi raja'a a kai, sannan a bari kowa ya fito ya nema, idan Igbo na son ya yi mulkin Najeriya, to ya fito ya yi damara kamar yadda kowa ke yi."" Al'ummar Igbo a Najeriya dai sun jima suna kiran da a sanya tsarin karba-karbar shugabancin kasar tsakanin shiyyoyi shida na kasar cikin tsarin mulki."	https://www.bbc.com/hausa/labarai-61875401
business	Kungiyar OPEC: Ƙalubale da nasarorinta cikin shekara 60	"Kungiyar Kasashe masu arzikin man fetur ta Opec ta yi bikin cika Shekara 60 da kafuwa a wani taro da ata gudanar a birnin Bagadaza na Iraƙi. Ƙungiyar Opec ta sha faɗawa ruɗani lokuta da dama idan ta rage yawan man da ta ke samarwa a ƙoƙarin ƙara farashin ɗanyen mai a kasuwar duniya. Kungiyar ta fuskanci kalubale iri-iri ciki har da yaƙe-yaƙe a kasashe mambobinta kamar Iran da Iraq da Libiya, lamarin da ya kawo cikas ga kasuwar mai a duniya. Ƙungiyar na da tasiri matuƙa kan kasuwar mai musamman a wannan yanayi na annobar korona da ta shafi ƙasashen da ke da arzikin man. Cikin shekara 60 inda ƙungiyar ta shafe tun bayan kafuwarta, abubuwa sun faru na ci gaba da akasin haka. A lokuta da dama ana zargin Opec da yin babakere a harakar mai idan mambobinta suka amince su rage yawan ɗanyen man da suke samarwa. Farashin ɗanyen mai na da tasiri sosai kan koma-bayan da ake samu a tattalin arzikin duniya. Amma Opec ta ce tana neman daidaita farashin man ga masu samarwa da masu amfani da shi. A ƴan shekarun da suka gabata, ƙungiyar ta ce tana da wasu ƙasashe da ba mambobinta ba ciki har da wasu manyan ƙasashe masu arziki irin su Rasha. A baya-bayan nan kuma ƙungiyar ta rage yawan man da ta ke samarwa wanda hakan ya taimaka wajen daidaita kasuwar man bayan faɗuwa mai ban mamaki sanadin cutar korona. Sai dai mambobin Opec na fuskantar manyan ƙalubale musamman daga man da Amurka ta ke samarwa da kuma yunƙurin rage gurbatacciyar iskar da ake fitarwa mai ɗauke da sinadarin carbon. Injiniya Yabagi Sani, mai ba da shawara ce kan harkokin man fetur ya shaida wa BBC cewa Opec ta fuskanci ƙalubale daban-daban da kuma nasarori a tsakanin wannan lokacin. Nasarorin Opec Duk da kawai ƙalubale da Opec ta fuskanta amma ƙungiyar ta samu nasarori ta fanni daban-daban musamman a cikin shekara 60. Injiniya Yabagi Sani ya ce nasarorin da OPEC  ta samu sun haɗa da: Tun da ƙungiyar ta fara, mambobin ƙungiyar sun samu ƙarfi na faɗin yadda suke son a tafi da harkar man - farashi da adadin mai da ya kamata a samar a duniya da kuma yadda arzikin ƙasashen masu tasowa zai ci gaba. Kasancewar Opec, ƙungiyar ta taka muhimmiyar rawa wajen habaka tattalin arzikin mambobinta inda suna iya tsara yadda arzikin ƙasarsu zai ci gaba game da arzikin man, a cewar masanin. Masanin harakokin man fetur ɗin ya kuma ce Opec ta samar da wasu kuɗade na tallafawa ƙasashen da suka fuskanci wani ƙalubale ba tare da cewa ""dole sai an sayar da mai ba."" Kamar yadda Opec ake ganin ta samu nasarori haka ma ta fuskanci ƙalubale. Masanin harakokin fetur Injiniya Yabagi ya ce arzikin duniya baki daya ya koma ne hannun ƙasashen da suka ci gaba. A cewar masanin su ne suka fi amfani da man da ake kai wa kasuwannin duniya wanda mambobin OPEC suka kafa ba don wani abu ba domin su rage irin asarar da suke samu idan farashin mai ya yi ƙasa ko ya yi sama ba tare da lura da yadda zai shafi arzikin ƙasashen da suke cikin OPEC ba. Daga cikin ƙalubalen da Open ta fuskanta a cewar masanin sun haɗa da: Mambobin ƙungiyar ta OPEC masu tasowa  arzikinsu bai yi ƙarfi  kamar arzikin ƙasashen da suke sayen man ba inda kuma harkar mai gaba ɗayanta ba ta hannun ƙasashen da suke samar da man waɗanda ƙasashe ne masu tasowa. Ƙasashen da ke sayen ma, suna da nasu man kuma waɗannan kamfanonin da ke harƙo mai kamar su Mobil da Shell da Total da ake kira IOC yawancinsu daga waɗannan ƙasashen ne. Masanin ya ce katsalandan ɗin da wasu ƙasashe masu ƙarfin tattalin arziki ke yi wa mambobin Opec babban ƙalubale ne saboda kungiyar ce ke da mai amma kuma wasu ƙasashe ne suke sa farashin mai yadda suka ga dama. ""Idan sun ga dama su ƙara farashin, idan sun ga dama su rage farashin har ma adadin da za a iya sayarwa su suke kawo doka a kai,""  in ji shi. Ƙungiyar Opec ta dogara ne kan ƙasashe masu ƙarfin tattalin arziki wajen sayen man da take samarwa wanda shi ma illa ce babba ga ƙungiyar. Injiniya Yabagi ya ba da misali da Najeriya inda ya ce ""da a ce Najeriya ce kaɗai ke magana a kasuwannin duniya ai ba wanda zai kula da su saboda arzikin man da ta ke samarwa bai taka kara ya karya ba amma tun da tana cikin OPEC dole ne a saurare ta."" Siyasa tsakanin manyan ƙasashe irinsu Iran da Saudiyya da Rasha na shafar farashin mai a duniya wanda hanya ɗaya ta magance wannan ƙalubale a cewar masanin  ita ce samar da haɗin kai tsakanin ƙasashen. ""Idan kasashe masu tasowa da ke cikin Opec suka rage goyon bayan da suke bai wa waɗannan ƙasashe, zai ba su damar samun nasu ƙarfi kan yadda sha'anin mai ke tafiya."" in ji Injiniya Yabagi."	https://www.bbc.com/hausa/labarai-54147776
health	Za a samar da maganin HIV mai ɗanɗanon inibi ga yara a Afirka	Hukumomin agaji sun ce za a samar da magani mai ɗanɗanon itacen inibi mara tsada ga yaran da suke ɗauke da cuta mai karya garkuwar jiki ta HIV a Afirka a shekara mai zuwa. Za a samar da maganin ne har ma ga jariran da suke ɗauke da cutar. Majalisar Dinkin Duniya ta ƙiyasta cewa a cikin yara fiye da miliyan ɗaya da rabi dake ɗauke da ƙwayar cutar a duniya, rabinsu ne kaɗai ke iya samun magani. Wani abu da ke hana yaran da suke ɗauke da cuta mai karya garkuwar jiki su sha maganin cutar shi ne saboda rashin daɗinsa ga kuma ɗaci. Kwararru a fannin lafiya sun ce samar da maganin HIV ɗin ga yara mai ɗanɗanon inibin, zai matukar taimakawa yaran su rinƙa sha ba tare da damuwa ba. A cewar ƙwararru nan da wasu watanni masu zuwa yaran da suke a ƙasashen Benin da Kenya da Malawi da Najeriya da kuma Zimbabwe za su samu irin wannan magani na cutar ta HIV mai dandanon inibi. Masana kiwon lafiya dai na kara nanata cewa idan mutum ya kamu da cutar HIV, to ba shi ne karshen rayuwarsa ba, domin akwai maganin da ake sha, wanda idan har mutum ya kiyaye da ka'idar maganin to ba lallai ne idan aka ganshi ace ma yana da cutar ba. Shirin haɗin gwiwa kan yaƙi da HIV da AIDS na Majalisar Ɗinkin Duniya ya ce ƙiyasin mutum miliyan 38 ne ke fama da ƙwayar cuta mai karya garkuwar jiki a duniya, kuma sama da miliyan 35 ne suka mutu tun fara gano cutar a 1984.	https://www.bbc.com/hausa/labarai-55154846
technology	Na'urar hangen nesa ta zaƙulo keɓantattun hotunan duniyar Jupiter	"Na'urar hangen nesa mafi girma da ƙarfi a duniya ta gano wasu hotunan duniyar Jupiter da ba a taɓa ganin irinsu ba. Na'urar hangen nesa ta James Webb ce ta ɗauki hotunan duniyar mafi girma cikin watan Yuli. Hotunan sun nuna daki-daki yadda haske da guguwa da wata da kuma zobe suka kewaye duniyar Jupiter wani abu da masu ilimin taurari suka ce abin mamaki ne. An ƙara wa hotunan da aka ɗauka da fasahar hasken infrared launi domin a ƙara fito da fasalin duniyar. An yi haka ne saboda ido ba ya iya ganin abubuwan da fasahar za ta iya gani. ""Ba mu taɓa ganin Jupiter haka ba. Abin da ban mamaki,"" in ji wata mai ilimin taurari Imke de Pater ta Jami'ar California wanda ya taka muhimmiyar rawa a aikin. ""Ba mu yi tunanin hotunan za su fito da kyau ba, maganar gaskiya,"" in ji ta. Na'urar ta JWST da kuɗinta ya kai $10bn (kwatankwacin £8.5bn), wani shiri ne da Hukumar binciken sararin samaniya ta Amurka (Nasa) haɗin gwiwa da takwarorinta na Turai da Canada. Nasa ta ce a hoton na Jupiter, wanda aka yi shi daga tarin hotunan da aka ɗauka daga na'urar hangen nesa, haske ya ratsa ta saman kusurwar Arewaci da Kudancin duniyar Jupiter. Hasken Aurora haske ne a sararin samaniya da rana ke haifar da shi. Sannan ƙatuwar guguwa ta the Great Red Spot da ke iya laƙume duniya, ta bayyana fara. Hakan ya faru ne sakamakon tana kallon rana sosai. An harba na'urar ta JWST a Disambar 2021  kuma zuwa yanzu ta yi nisan mil miliyan daya (kimanin taki miliyan 1.6) daga duniya. Tana iya gano haske da ya fara tunkarar duniya shekara biliyan 13, lokaci kaɗan bayan babbar fashewar nan ta Big Bang. Ana sa rai JWST, wadda ake kallo a matsayin wadda ta maye gurbin na'urar hangen nesa ta Hubble, za ta zama babbar na'urar gano abubuwa a sararin samaniya zuwa nan da shekaru 20 masu zuwa."	https://www.bbc.com/hausa/articles/ce9jrrv63vno
sports	Liverpool ta huce a kan Bournemouth a gasar Premier	Liverpool ta ci Bournemouth 9-0 a wasan mako na hudu a gasar Premier League da suka kara a Anfield ranar Asabar. Karon farko da Liverpool ta zazzaga kwallo tara a raga a wasa a Premier tun bayan da ta taba cin Crystal Palace 9-0 a 1989. Haka kuma a karon farko da Jurgen Klopp ya ci kwallo tara a wasa a tarihin sana'arsa ta horar da tamaula. Minti uku da fara wasa Liverpool ta fara zura kwallo ta hannun Luis Diaz daga baya Harvey Elliott ya kara na biyu a minti uku tsakani. Karon farko da Liverpool ta ci kwallo biyu a raga cikin minti shida a Premier League tun bayan Maris din 1996 da ta yi wa Aston Villa haka. Boberto Firminho ne ya bayar da dukkan kwallayen biyu aka zura a raga cikin minti shidan, ya zama na biyu a wannan bajintar a Premier tun bayan Islam Slimani a Disambar 2016 a wasan Leicester da Man City. Trent Alexander-Arnold ya kara na uku a ragar Bournemouth kuma Firminho ne ya bashi kwalon, sannan dan wasan Brazil din ya zura na hudu tun kan hutu. Virgil van Dijk ne ya ci na hudu, minti daya tsakani Chris Mepham ya ci gida, sai Roberto Firmino ya kara na biyu a wasan kuma na bakwai da Liverpool ta ci. Kungiyar Anfield ta zura na takwas a raga ta hannun Fabio Carvalho, sannan Luis Diaz ya ci na tara a wasan. Kwallon da Liverpool ta sharara da yawa a raga a Premier har da cin Rotherham Town 10-1 a shekarar 1896. Liverpool ta fara yin 2-2 a gidan Fulham a gasar Premier ta bana, sannan ta yi 1-1 a Anfield da Crystal Palace ta kuma yi rashin nasara da ci 2-1 a hannun Manchester City. Ranar 31 ga watan Agusta Liverpool za ta karbi bakuncin Newcastle United a wasa na biyar a Premier League. Karo na hudu da aka ci kwallo tara a Premier League: Liverpool 9-0 Bournemouth (2022) Manchester United 9-0 Southampton (2021) Leicester City 9-0 Southampton (2019) Manchester United 9-0 Ipswich Town (1995)	https://www.bbc.com/hausa/articles/c25j1egk25ro
religion	Bidiyon Ku San Malamanku tare da Malama Habiba Yahya, matar Farfesa Maqri	Danna hoton da ke sama don kallon bidiyon: Malama Dr Habiba Yahya Alfadarai, matar Farfesa Sheikh Ibrahim Maqari, ta ce ta yi saukar Al-Ƙur'ani mai girma tana 'yar shekara 12 da haihuwa a hannun iyayenta. Malamar da ta yi digiri uku a harshen Larabci, ta faɗa wa BBC Hausa hakan ne cikin Shirin Ku San Malamanku da muke wallafawa duk ranar Juma'a. An haifi Dr Habiba a unguwar Alfadarai da ke cikin birnin Zariya na Jihar Kaduna a arewacin Najeriya. Yanzu haka malamar babbar jami'a ce a hukumar kula da ilimin Arabiyya da Musulunci ta Najeriya wato National Board for Arabic and Islamic Studies (NBAIS).	https://www.bbc.com/hausa/media-61679058
business	Shagunan kasuwancin da ba sa bari mutane su manta da ƙasashensu na asali	"A shagon da danginta ke lura da shi mai suna Popat Mithai & Farsan, Popat da 'yan uwanta kan shafe lokaci suna hulɗa da kwastomomi a harsuna daban-daban har ma ba sa samun lokacin da za su zauna su huta, balle ma hira da 'yan jarida. Mrs Popat ta kafa kasuwancin ne a Leicester, Birtaniya a 2011 don sayar da alawowi da kayan maƙulashe na Indiyawa kuma ya haɓaka daga ma'aikata biyu zuwa 15.  Sun ƙaddamar da shafin sayayya ta intanet a 2018. Hadahada ta hauhawa a lokacin annobar korona daidai lokacin da kwastomomi ke neman abinci mai sauƙi - nau'in wanda suke kawowa daga ƙasashen Indiya da Pakistan da Bangladesh da Sri Lanka. Ɗan Popat mai suna Shyam ne ya yi magana da BBC a madadin tawagar. ""Mahaifiyata ta shahara a wannan unguwar a matsayin 'yar kasuwa,"" in ji shi. ""Kuma kowa na son ya yi magana da ita saboda ta samo masa wani nau'i na kaya."" Ya ƙara da cewa ba iya waɗanda suka je Birtaniya tsawon lokaci ba ne ko kuma waɗanda ba su daɗe da zuwa ba kwastomomin nasu. ""A lokacin dokar kulle, shafinmu na intanet ya ceci rayuwar mutane da dama, yanzu kuma da muka fita daga dokar ya zama babban kasuwanci a kan kansa,"" in ji Shyam Popat. ""Yanzu cinikin da ake yi ta intanet ya kai kusan kashi 1 ko 2 cikin huɗu na ribar da ake samu."" Baya ga kayayyakin da suke kaiwa daga Kudancin Asiya, suna sayo kaya daga Kenya. A baya-bayan nan, gwamnatoci na sane da cewa gudunmawar da mazauna ƙasashen ƙetare ke bai wa tattalin arzikin ƙasashensu na asali, wanda da wuya a iya kwatanta shi. Yanzu haka akwai mutum aƙalla miliyan 281 da ke cirani a ƙasashen da ba nasu na asali ba, a cewar rahoton Cirani na Duniya na 2022 da Majalisar Ɗinkin Duniya ta fitar ta hannun sashen International Organization for Migration (IOM). Wannan adadi ya kai kashi 3.6 cikin 100 na yawan al'ummar duniya, ko kuma 1 cikin duk mutum 30. Babu 'ya'yan waɗannan mutane a cikin lissafin ko kuma 'yan uwan 'yan ciranin. Wani abu da ya tabbata shi ne cewa ƙarfin niyyar 'yan cirani wajen yin kasuwanci a fili yake. Wani rahoto da cibiyar Organisation for Economic Co-operation and Development ta fitar a 2010 ya ce 'yan kasuwa 'yan cirani sun fi ilimi sama da tsaransu 'yan ƙasa, kuma sun fi samun yiwuwar kafa sabon kasuwanci. \nShagon Vijaya Popat da ire-irensa na taka rawa wajen haɓaka darajar kayan da Indiyawa ke shigarwa Birtaniya zuwa dala biliyan 10.4 a shekarar da ta gabata. Shi ma Olivier Habiyambere da ke zaune  abirnin Paris na taimakawa wajen fitar da kayayyakin Kenya zuwa Turai. Shi ne ya kafa dandalin Kenyan Diaspora Market da ke safarar abinci da tufafi daga ƙasar sannan kuma ya sayar wa kwastoma a Turai. Mr Habiyambere da ya tashi a Kenya, ya yi tunanin kafa kasuwancin ne lokacin da ya koma birnin Paris don ya yi karatu inda kuma ya haɗu sauran 'yan Kenya. ""Kowa na rububin kayan Kenya, amma matsalar ita ce yadda za a kai kayan zuwa nan daga Kenya,"" a cewarsa. ""Mutane za su iya samun kayan idan suka je Kenya amma matsalar ba duk shekara suke zuwa ba."" Saboda haka ne ya kafa kasuwancin a watan Afrilun 2022 don samar wa Kenya mazauna Turai hanya mai sauƙi wajen sayen kayayyaki daga gida. Mista Habiyambere ya ce kasuwancin nasa ya girma saboda taimakon da yake samu daga 'yan Kenya bayan an ba su labari a zaurukan dandalin zumunta na WhatsApp. Duk da cewa 'yan Kenya na mayar da hankali kan kayan ƙasarsu, shagon Agora Greek Delicacies da ake birnin Glasgow na da kwastomomi daga wasu sauran sassa fiye da 'yan ƙasar Girka. Wasu ma'aurata ne suka kafa shi kusan shekara 10 da suka wuce. Christina Lyropoulou da mijinta Michael Sofianos sun je karatun jami'a ne a Birtaniya. Yanzu suna da ma'aikata 14 kuma suna shigar da abincin Girka a wuraren cin abinci. ""Mun fara faɗaɗa harkar a Birtaniya da kuma matafiya zuwa Girka ko masu abokai a Girka,"" in ji Ms Lyropoulou. ""Cinikin da shagonmu ya samu ya ninka a watan farko da aka saka dokar kulle."""	https://www.bbc.com/hausa/articles/cz9394q307do
sports	H﻿aaland ba zai buga wa Norway wasan sada zumunta ranar Alhamis ba	Dan wasan Manchester City, Erling Haaland ba zai yi wa Norway wasan sada zumunta ba da Jamhuriyar Ireland a Dublin ranar Alhamis. A﻿n sa ran Haaland zai buga fafatawar da ta kai 'yan kallo sun sayi tikiti mutum 45,000, domin ganin mai taka leda a Etihad.. A﻿ karshen mako hukumar kwallon kafa ta Norway ta sanar cewar Haaland da mai tsaron raga Jacob Karlstrom ba za su yi wasan da za a kara a Dublin ba. T﻿o sai dai hukumar ta sanar cewar dan kwallon Manchester City zai murmure ya kuma buga mata daya wasan sada zumunta da Finland ranar Lahadi. H﻿aaland shi ne kan gaba a cin kwallaye a gasar Premier League, wanda ya ci 18 a raga kawo yanzu. H﻿aaland bai buga wasu wasannin ba a watan jiya, bayan da ya jinyar rauni a kafa. S﻿ai dai ya yi wasan Premier League ranar Asabar da Brentford ta ci City 2-1 a Etihad. K﻿afin nan ya ci kwallo a karawar da City ta yi nasara 2-1 a kan Fulham a dai babbar gasar tamaula ta Ingila.	https://www.bbc.com/hausa/articles/ck54jynnrnwo
entertainment	MC Tagwaye ya auri 'yar mai bai wa Buhari shawara Maryam Uwais	"Fitaccen mai barkwancin nan wanda yake kwaiwayon maganganun Shugaba Muhammadu Buhari na Najeriya, Obinna 'MC Tagwaye' Simon, ya auri 'yar Maryam Uwais, mai bai wa shugaban kasar shawara kan shirin kyautata rayuwar jama'a. MC Tagwaye, wanda dan kabilar Ibo ne, ya auri Hauwa ranar Asabar, kamar yadda ya wallafa a shafinsa na Instagram. ""Ga mutanen da suke tambaya....  mun yi aure cikin farin ciki yau... godiya,"" in ji Obinna 'MC Tagwaye' Simon. Ita ma Maryam Uwais, ta tabbatar da auren a shafinta ta Instagram inda ta wallafa hotunan daurin auren. ""Ɗiyata, Hauwa, ta yi aure yau. Kuma na samu sabon ɗa, MC Tagwaye,"" in ji ta. Ta yi kira ga abokan arziki da sauran al'umma su yi wa sabbin ma'auratan addu'ar zaman lafiya da kariya daga Ubangiji. MC Tagwaye ya shahara ne sakamakon kwaikwayon maganganun Shugaba Buhari, inda yake magana tamkar shugaban. Ya taɓa haɗuwa da shugaban kasar, wanda ya shi kansa ya sha yin dariya idan ya saurari yadda MC Tagwaye yake kwaikwayon maganganunsa. MC Tagwaye dan asalin jihar Anambra ne da ke kudu maso gabashin Najeriya, kuma yana yin sana'ar gabatar da jawabai na barkwanci musamman a wuraren bukukuwan aure. Ya taba shaida wa BBC cewa ba Shugaba Buhari kadai yake kwaiwaya ba."	https://www.bbc.com/hausa/labarai-53044267
politics	Kai-tsaye: Sakamakon zaɓen gwamnan jihar Edo	Ku duba yadda sakamakon zaben gwamnan jihar Edo yake kai-tsaye:	https://www.bbc.com/hausa/labarai-54224104
religion	Matsalar fyade: Hukunce-hukuncen fyade a addinin Musulunci	"Matsalar fyade ta jima tana ciwa al'umma tuwo a kwarya musamman a Najeriya. A 'yan kwanakin nan ana ta samun rahotannin karuwar cin zarafi da ke neman zama gama gari a cikin al'umma. Fyade bai tsaya a kan manya ba ko 'yan mata, galibi a wannan zamanin an fi cin zarafin kananan yara da jarirai. Wata kuri'ar jin ra'ayi da cibiyar Noipolls ta gudanar a watan Yulin 2019 ta nuna cewa a cikin mata uku a kan samu guda da ta fuskanci irin wannan cin zarafi kafin ta kai shekara 25 na rayuwarta. Ba kasafai ake kai korafi ko kara kan fyade ba - wadanda aka yi wa wannan cin zarafi da'yan uwansu ko dangi na fargabar fitowa su yi magana saboda tsoron tsangwama da kyama daga sauran al'umma. An jima ana muhawara kan irin hukunci da ya kamata a rinka yankewa ko a dauka kan mutumin da aka samu da laifin fyade. Babu wani tsayayyen hukuncin da dokokin Najeriya suka tanada a kan fyade, dokin kuwa kowace jihar tana da nata dokokin da suka tanadi hukuncin dauri kan wanda aka samu da laifin fyade. Tsawon shekarun da za a daure mai laifin fyade sun kama daga shekara 14 a wasu jihohin, zuwa daurin rai da dai, wanda shi ne mafi yawa. Sannan da dama daga jihohin sun tanadi cewa za a ba wa wacce aka yi wa fyade diyyar daidai sadakin irin wacce aka yi wa fyaden. Wani fitaccen malamin addinin Musulunci a Najeriya, Dr. Isa Ali Pantami ya ce akwai bukatar shigar da hukunce-hukuncen addini cikin dokokin yaki da fyaɗe, tun da a cewarsa addini ya yi magana a kansu. ""Idan fyade babu amfani da ƙarfi, babu barazana ga ran mace ko ga mutuncinta, to ana ɗaukar wannan al'amari a matsayin zina ne kamar yadda ya zo cikin suratul Annur,"" in ji Pantami. Sai dai ya ce matuƙar an yi amfani da ƙarfi da barazana kamar ta makami, to wannan hukuncinsa na cikin suratul Ma'idah. Dr. Pantami ya kuma ce waɗannan dokoki ne na Allah, kuma al'ummomin da suka kwatanta aiki da su, sun zauna lafiya. Shi ma Sheikh Ibrahim Daurawa fitacen malamin addini ne da ke cewa fyade mumunan laifi ne a addinin Musulunci kuma ana iya yi wa mace ko namji. Hukunce-hukuncen fyade sun kasu kashi 4 kamar yadda ya zo a cikin kundin yanke hukunci wanda malamai suka ba da fatawarsa a kasar Saudiya, in ji Daurawa. ""Idan ya zama wanda aka yi wa fyaden mace ce babba ko karama sannan wanda aka yiwa fyaden na da aure ko babu aure, sannan namiji ne ko mace akwai abubuwan da ake duba wa. ""Haka kuma Idan mutum namiji ya yi wa mace fyade ana duba a ina ya yi mata fyaden, gidansa taje ko kuma shine yaje gidanta, sannan a wurin aiki ne ko kan hanya, sai a lura da yanayin da abin ya faru"". A Najeriya an sha zargin cewa mutane da ka yi wa fyade na fargabar kai kara saboda tunanin cewa jami'an tsaro ba lallai su bi musu hakkinsu ba, sai dai mutum ya yi ta kashe kudi ana kai komo, abinda yake sa gaibin mutane suna sarewa da fitar da rai cewa ba lallai fannin shari'a ya kwato musu 'yancinsu ba. Matsalar fyade da cin zarafin mata dai sake girma take, a baya-bayan nan ma sai da babban sufetan 'ƴan sandan kasar ya ce daga watan Janairu zuwa Mayu na wannan shekarar an samu rahotannin fyaɗe da 717 a fadin kasar. Masana harkokin shari'a kamar Barista Bulama Bukarti na ganin daga matsalolin da ake fuskanta, akwai dogon lokacin da 'yan sanda ke dauka suna bincike, da kuma tsarin yadda kotunan kasar musamman masu bin kundin penal code ke tafi da al'amura. Bulama ya ce da jihohin da suke aiwatar da tsarin musulunci za su ringa kai shari'ar fyade kotunan shari'a, da an fi saukin tabbatar da laifi ko kuma kore shi cikin kankanen lokaci. ""A kotun dake bin tsarin kundin panel code, dole ne a kawo shaidu kan cewa an yo fyade, amma a kotun shari'ar musulunci za a nemi wanda ake zargi ya rantse da Alkur'ani kan cewa bai aikata ba,"" in ji Audu Bulama."	https://www.bbc.com/hausa/rahotanni-53356682
politics	Na fita daga APC ne saboda an zagi yayan Shugaba Buhari -  Fatihu Muhammad	"Danna hoton da ke sama domin kallon bidiyon: Dan majalisar wakilan Najeriya da ke wakiltar mazabar Daura da Sandamu da Mai'adua, Fatihu Muhammad, ya ce ya fita daga jam'iyyar APC mai mulkin kasar ne saboda wani ya zazzagi mahaifinsa. Fatihu Muhammad, ɗa ne ga yayan Shugaba Muhammadu Buhari. A hirarsa da BBC, dan majalisar, wanda ya yi zargin cewa an murde zaben fitar da gwani na jam'iyyar domin bai wa wani damar yin takarar kujerar majalisar wakilan tarayya a zaben 2023, ya ce mutumin da aka bai wa takarar ne ya kirawo shi a waya ya zazzagi mahaifinsa. ""Idan kai dan halak ne aka ci mutuncin iyayenka, me ya kamata ka yi? In dai ka san darajar mahaifanka. Ai siyasa ba hauka ba ce,"" in ji shi. Ya kara da cewa rashin adalci shi ne kashin bayan barinsa APC baya ga zagin mahaifinsa yana mai cewa jam'iyyar ta yi masa karfa-karfa a zaben fitar da gwani. ""Idan kana siyasa ka san yau za ka ci, gobe ba za ka ci ba: adon siyasa ke nan. A yi zabe, idan Allah ya bai ba ni nasara ba zan rungumi kaddara, na gyara kura-kuraina na tunkari gaba, amma sai a ce wai za a karya ka,"" in ji Honorabul Fatihu. Dan majalisar wakilan na Najeriya ya ttabbatar da cewa ya gana da dan takarar shugabancin kasar na jam'iyyar PDP, Atiku Abubakar da zummar sauya sheka, yana mai cewa bai gaya wa Shugaba Buhari abin da ya faru da shi ba."	https://www.bbc.com/hausa/articles/clw4dn3pn03o
politics	Shugabannin majalisun dokokin Najeriya na so a kare su daga tuhuma	"Kudurin dokar bayar da ke neman bayar da kariya ga shugabannin majalisun tarayya a Najeriya ya tsallake karatu na biyu a zauren majalisar wakilan kasar. Dokar na neman ganin shugaban majalisar wakilai da mataimakinsa da takwarorinsu na majalisar dattawa sun amfana da dokar da za ta kare su daga fuskantar shari'a a lokacin da suke rike da madafun iko. Yunkurin 'yan majalisar na yi wa dokar kariya ta kasar gyaran fuska ya jawo ce-ce-ku-ce a tsakanin 'yan kasar har ma da wasu 'yan majalisar game da dacewa ko rashin alfanun dokar. A baya dai tanadin dokar kariya da ke sashe 308 na kundin tsarin mulkin Najeriya ya kebance shugaban kasa da gwamnoni da mataimakansu ne kadai. Wani dan majalisar wakilai, Sada Soli, ya shaida wa BBC cewa dokokin majalisa sun riga sun bayar da kariya ga shugabannin majalisa domin su fadi ko su yi abin da suke a cikin majalisa ba tare da sun fuskanci hukunci ba. ''Duk abin da muke yi idan dai a cikin dandalin majalisa ne, kai ba ma cikin dandalin majalisa ba, idan muna cikin farfajiyar majalisa, duk abin da dan majalisa yake so ya yi ba ma shugabanta ba, zai iya yi. ''Yana iya yi, yana da wannan damar kuma idan ya fito ba a iya ce masa komai,'' a cewarsa. Amma masu ganin dacewar samar da dokar irin su Mustapha Aliyu na cewa yin hakan zai bai wa shugabannin majalisar damar mayar da hankali wurin gudanar da ayyukansu ba tare da tsaiko saboda wani zargi ko fuskantar shari'a ba. Ya ce muhimmiyar rawar da majalisar kasar za ta taka wajen yaki da rashawa na bukatar samun irin wannan kariya, ''Idan shugabannin majalisar ba su da kariyar da za ta sa su iya jagoranci a aikin da ya kamata a yi ga kawo nasara to akwai matsala.'' Ya kuma ce dokokin majalisar da ke ba da kariya ga dukkan 'yan majalisa, dokokin na cikin gida ne da suka kebanci majalisar. ''Dokoki ne da suka shafi zauren majalisa...kowanne dan majalisa yana da wannan kariya"", in ji shi. Kungiyar da ke bibiyar ayyukan 'yan majalisan kasar, CISLAC, na ganin akwai wasu ayyuka da ya kamata 'yan majalisar su fi mayar da hankali a kansu ba batun bai wa shugabanninsu kariya ba. ''Kullum hari ake kai wa mutane a Najeriya, 'yan majlisar nan basu fito sun yi batu a kan cewa duk wanda ya saci dukiyar kasa sun yi bara'a da shi ba,'' a cewar shugaban kungiyar Awwal Musa Rafsanjani. Ya kara da cewa bai kamata matsayin mutum ta hana a bincike shi ba. ''A kasashen da ake dimokradiyya da inda aka ci gaba, ko da kai shugaban kasa ne, idan ka yi ba daidai ba to wannan ba zai hana a bincike ka ba. Kwanan nan shugaban Amurka da ake zargi da wasu laifuka ai an bincike shi"", a cewarsa. Rafsanjani ya ce ba kyakkyawan wakilci ba ne ko aikin majalisar a ce, ''Ka zo ka ce za ka yi doka don ka kare kanka daga ba da bayanai ko kuma ka yi doka domin kar a tuhume ka da irin barnar da kake sha'awar yi.'' Ko da sabon kudurin ya tsallake karatu na uku a zauren majalisun tarayyar kasar, sai an fara mika ta ga majalisun dokokin jiha 36 na kasar domin mahawara da amincewa. Daga nan kuma za a yi mahawarar jin ra'ayoyin 'yan kasar a game da hakan, kafin shugaban kasar ya sanya hannun ta zama doka."	https://www.bbc.com/hausa/51652423
entertainment	.﻿..Daga Bakin Mai Ita da daraktan da ya fara sa Ado Gwanja a fim	K﻿u latsa hoton da ke sama don kallon bidiyon: Daga Bakin Mai Ita shiri ne na BBC Hausa da ke kawo muku hira da fitattun taurari da mawakan harkar fim din Hausa na Kannywood kan abubuwan da suka shafi rayuwarsu zalla. A wannan kashi na 122, mun tattauna da wani daraktan fina-finan Hausa, Danjummai Kabuga. Danjuma shi ne daraktan da ya fara sa Ado Gwanja a fim, inda ya amsa tambayoyi da dama da suka shafi rayuwarsa.	https://www.bbc.com/hausa/articles/cpwzg5yxx29o
religion	Bidiyon hirar BBC da dan marigayi Sheikh Albani	"Latsa hoton da ke sama domin kallon hira da Abdulrahman Muhammad Auwal: Babban dan fitaccen malamin addinin Musuluncin nan, marigayi Sheikh Muhammad Auwal Albani, ya ce babbar wasiyyar da mahaifinsu ya yi wa iyalansa ita ce su mayar da hankali wajen neman ilimi. A wata hira ta musamman da BBC Hausa yayin da ake cika shekara bakwai da kisan  malamin, Abdulrahman Muhammad Auwal wanda aka fi sani da Abu Huraira, ya ce  rayuwarsu ta ""kasance cike da kalubale na rashin mahaifinmu"". ""Abubuwan da na fi tunawa [game da shi] su ne kiran da yake yi mu mayar da hankali wajen karatu. Ina yawan tuna wadannan kalmomi musamman inda yake cewa ba mu da gatan da ya wuce mu yi karatu; kuma Alhamdulillahi, daidai bakin gwargwado muna kan yi, muna yi kuma,"" in ji Abu Huraira. Ya kara da cewa abin da yake yi musu dadi shi ne ganin irin abubuwan alherin da mahaifinsu ya bari na ilimi da dalibai da har yanzu suna koyar da abubuwan da suka koya daga gare shi. Abdulrahman Muhammad Auwal ya ce maganarsa ta karsher da mahafinsa ita ce lokacin da ya je wurinsa yin bankwana zai koma makaranta. ""Sati daya kafin rasuwarsa na je na same shi na ce masa gobe za mu koma makaranta, ya yi mini addu'o'i; daga nan ne kuma bayan  mun rabu, washegari na koma makaranta ranar Asabar kawuna ya kira ni... ya ce ga abin da ya faru, an kashe malam. A lokacin na yi kokari na fito da tsakar dare na samu mota na dawo daga makaranta,"" a cewar Abua Huraira."	https://www.bbc.com/hausa/media-60203089
sports	Liverpool 3-3 Benfica: Liverpool za ta kara da Villareal a daf da karshe	Liverpool ta kai wasan daf da karshe a gasar Zakarun Turai karo na 12, bayan da ta fitar da Benfica a wasannin bana. Kungiyoyin sun tashi 3-3 a Anfield ranar Laraba, kuma Liverpool ta kai zagayen gaba da kwallo 6-4 gida da waje, bayan da ta yi nasara 3-1 ranar Talata a Portugal Wadanda suka ci mata kwallayen a Portugal sun hada da Ibrahima Konate da Sadio Mane da kuma Luis Diaz. Liverpool ta kai zagayen daf da karshe a ko dai Europa ko kuma Champions League karo na 12 kenan, bayan da take da Champions League guda shida jumulla. Wannan shi ne wasa na 12 tsakanin kungiyoyin, kuma Benfica ta zama wadda Liverpool tafi haduwa da ita a gasar Turai, bayan da ta fuskanci Chelsea sau 11. Liverpool ta yi nasara a kan Benfica sau bakwai, ita kuwa kungiyar Portugal ta ci hudu, wannan karon shi ne suka yi canjaras a tsakaninsu. Da wannan sakamakon Liverpool za ta karbi bakuncin Villarael ranar 26 ga watan Afirilu, sannan ta ziyarci Sifaniya a wasa na biyu a daf da karshe a Sifaniya ranar 4 ga watan Mayu.	https://www.bbc.com/hausa/wasanni-61084869
politics	Zaben 2023: 'Tsarin karɓa-karɓa ba zai yi tasiri tsakanin APC da PDP ba'	"Wani jigo a jam'iyyar APC mai mulki a Najeriya ya bayyana cewa babu wata jam'iyya da tsarin karɓa-karɓa zai fidda ita a zaɓen shekara ta 2023 - batun da ke ci gaba da ɗaukan hankalin jama'a da ma ƴan siyasar ƙasar. Har yanzu dai jam`iyyar APC mai mulki ba ta bayyana shiyyar da za ta bai wa takarar shugabancin kasar ba. Alhaji Isa Tafida Mafindi wanda jigo ne a APC ya shaida wa BBC cewa wajibi ne jam`iyya ta ba da fifiko ga cancanta, idan tana so ta kai bantenta a shekarar 2023. ""Siyasa abin jama'a ne kuma jam'iyyar APC daga sake rajistar ƴan jam'iyya ta nuna alƙiblar da za ta bi don haka lokacin da za a fidda ɗan takara, waɗanda aka yi rajista suna da damar da za su duk wanda suka ga dama"". in ji Mafindi. Da yake tsokaci kan batun miƙa mulkiKudancin Najeriya kuwa, Mafindi ya bayyana cewa ""zamanin Jonathan Arewa ta yi wa Kudu kara, Arewa ta danne zuciya, da aka ce a haɗu a yi, ai raba ƙafa suka yi Kudu maso Yamma, inda Buhari bai samo ƙuri'u da ya samu daga Borno da Kano da Katsina da Kaduna da sauransu ba. da tuni sun hade da abokanansu suna mana gwalo"". in ji shi. Mafindi ya ce a ra'ayinsa, yana ganin mutumin da ya fi dacewa ya shugabanci ƙasar shi ne ɗan Najeriya da bai kai shekara 60 ba da haihuwa. ""A dubi wa zai sarrafa mana nama ya fidda ita da manta daga wuta, muna da irin waɗan nan haziƙan samari suna ko ina"". in ji jigon. Ya ƙara da cewa ba ya goyon bayan shiyya saboda a ganinsa biyan buƙatun ƴan Najeriya kuma ya kasance an sa Najeriya a gaba shi ne abu na farko da ya kamata a fi mai da hankali a kai. Masharhanta dai na yi wa al'amarin karba-karba kallon wani abu da 'yan kasar suka kirkira ba don yana cikin tsarin mulkin kasar ba."	https://www.bbc.com/hausa/shirye-shirye-na-musamman-57703549
business	Waiwaye: Ƙara yawan kuɗin da za a dinga cirewa daga banki, Majalisar dattawa ta ƙi amincewa da kasafin kuɗin 2023	"Wannan maƙala ce da ke duba muhimman batutuwan da suka faru a Najeriya cikin makon da ya gabata Babban bankin Najeriya CBN, ya yi amai ya lashe kan matakinsa na ƙayyade yawan kuɗaɗen da za a dinga cirewa daga bankuna a ƙasar. A wata sanarwa da ya fitar ranar Laraba, CBN ya ce a yanzu ɗaiɗaikun mutane za su iya cire kuɗi har naira 500,000 yayin da kamfanoni kuma za su iya cire naira miliyan biyar duk mako. Wannan sabon matakin na CBN na zuwa ne kwana 15 bayan fitar da dokar farko da ta ƙayyade yawan kuɗaden da mutane za su iya cirewa daga bankunan a duk sati. Karanta cikakken labarin a anan Majalisar dattawan Najeriya ta ƙi amince wa da kasafin kuɗin ƙasar na 2023 da ta shirya amince wa da shi a yayin zaman majalisar na ranar Alhamis ɗin da ta gabata. Shugaban Majalisar dattijan ƙasar Ahmad Lawan ya ce rashin amincewa da kasfain kuɗin ya biyo bayan kura-kurai ne da kasafin kuɗin ke ƙunshe da shi, daga ɓangaren gwamanti. ""Sakamakon wasu ƙalubale, ba za mu iya karɓar rahotan kwamitin kula da kasafin kuɗin ƙasar ba saboda, ya zo majalisa da matsaloli''. Ga cikakken labarin a nan Babbar Kotun Tarayya a jihar Kano da ke arewacin Najeriya ta yanke hukuncin cewa Muhammad Abacha ne ɗan takarar gwamnan jihar a ƙarƙashin jam'iyyar PDP. Mai Shari'a AM Liman ne ya yanke hukuncin a ranar Alhamis ta manhajar Zoom kasancewar baya gari. Ya ce ɓangaren da suka gudanar da zaɓen fitar da gwani a Lugard Road shi ne halastaccen zaɓen ɗan takarar gwamnan na jam'iyyar PDP, kasancewar jami’an hukumar INEC sun halarci wurin tare da sanya ido kan zaben. An dai samu rarrabuwar kawuna a lokacin gudanar  da zaɓen fitar da gwani na jam'iyyar a jihar, lamarin da ya sa aka samu ɓangarori biyu waɗanda ke ikirarin yin halastaccen zaɓen fitar da gwani Saudiya ta dawo wa da Najeriya adadin kujerun da ta saba ba ta sama da 95, 000, na mutanen da za su je aikin Hajji a 2023. Hukumar ƙasar ta Saudiya ta bayyana hakan ne a wata ganawa da hukumar alhazan Najeriya, a ranar Laraba. Suwaiba Ahmad, mai magana da yawun hukumar alhazan Najeriya ce ta tabbatar wa BBC matakin na Saudiya. ""Saudiya ta dawo wa da Najeriya kujerun da ta saba ba ta 95, 000, wanda a baya ta rage suka koma, 45,000 saboda matsalar cutar korona''. Shugaba Muhammadu Buhari ya sanar da aniyar gwamnatinsa ta inganta aiki da rayuwar 'yan sandan Najeriya. Sanarwar da mai magana da yawun shugaban, Malam Garba Shehu ya fitar, ta ce shugaba Buhari ya sanar da hakan ne a makon da ya gabata, lokacin da ya karɓi rahoto kan rundunar 'yan sandan ƙasar na shekarar 2021, da karɓar ƙudurin kasafin kuɗin 'yan sanda na baɗi. Sanarwar ta ambato shugaba Buhari na cewa: “wannan gwamnatin ta sanya walwala da inganta aikin 'yan sanda a sahun gaba, kuma hakkinta ne ta kawo sauye-sauye masu inganci a aikinsu. Ga cikakken labarin a nan"	https://www.bbc.com/hausa/articles/cyxwr7j02vpo
religion	Ku San Malamanku tare da Sheikh Muhammad Musa Baƙo	"Sheikh Muhammad Musa Baƙo, shugaban Majalisar Malamai ta Ƙungiyar Izalatul Bid'ah wa Iƙamatussunna ta jihar Borno ya ce soyayyarsa da ƙwallon ƙafa ta kusa shagaltar da shi a lokacin ƙuruciya. An haife shi a garin Dikwa kuma ya girma a ƙasar Chadi da Kamaru da Sudan inda lokacin da yake ƙarami iyayensa suka tafi da su a hanyarsu ta tafiya Saudiyya. ""Ina ƙanƙani ban ma san lokacin ba. Irin tafiyar nan ta da wadda ake yi in za a je Saudiyya. Sun tsaya a ƙasashe da ke kan hanyarsu, suka yi noma kafin suka wuce Saudiyya,"" a cewar Sheikh. Ya ce sun daɗe a Chadi don har ya kai shekarun balaga ba su baro ƙasar ba. Ya shaida wa BBC cewa a al'adar gidansu ba a yin karatun boko sai karatun tsangaya kuma shi ya yi a ɓangaren Al-Ƙur'ani da sauran littattafai. An mayar da shi Maiduguri daga baya amma lokacin da aka fara yaƙi a Chadi sai iyayen nasa ma suka koma Najeriya. Ya ce a malamansa na farko akwai Malam Siddik, sannan akwai Gwani Isa sai Malam Ɗayyabu wanda Allah Ya yi wa rasuwa da kuma Sheikh Muhammad Abba Aji. ""Ashheik Abubakar Garba Musa Ɗanyaya a wurinsa na yi karatun Mukhtasar,"" a cewar malam. Ya bayyana cewa daga nan ne ya yi tunanin ya nemi ilimin boko duk da shekarunsa sun ɗan ja. Sheikh Baƙo ya ce ya shiga makarantar Higher Islam ya fara tun daga ajin farko har ya gama. ""Mun zauna tare da ƴaƴan da ba su ma kai shekarun ƴaƴana ba amma na jure na gama a 1997. Daga nan kuma na shiga difloma duk a nan Higher Islam inda na karanci fannin shari'a kuma na kammala a 2003,"" in ji Malam. Ya kuma bayyana cewa a shekarar 2010 ya shiga jami'ar Maiduguri inda a nan ya ɗan jima yana karanta fannin Larabci. Ya bayyana cewa a lokacin da yake almajiri Suratul Nisa'i da Suratul Najm sun fi ba shi wahala. ""Suratul Nisa'i ta ba ni wahala saboda wajen rabon gadon nan lissafi ne. Ya ɗan ba ni wahala amma yanzu Alhamdulillahi,"" in ji shi. Sheikh Baƙo ya ce babu surar da ya fi jin daɗin karantawa kamar Suratul Rahman, ya ce yana yawan maimaita wannan sura. Ya ce littafin da ya fi son ya karantar shi ne tafsirin Al-Ƙur'ani. Ya ce yana sha'awar karanta ayoyin Allah kuma ya karantar da su. Sheikh Baƙo ya ce babu abin da ya fi faranta masa rai irin matsayin da Allah Ya ba shi na almajiranci. ""Ba don komai ba sai don a iya tunanina babu wani matsayin da yake da farin ciki da alkhairi irin almajirci,"" a  cewar malamin. Yana son ya ci gaba da zuwa kamar Saudiyya don ya yi ibada kuma ya ziyarci kabarin Annabi tsira da aminci su tabbata a gareshi. 'Irin falala da ke cikin Sallah a Masallatan Makkah da Madina ya sa nake matuƙar ƙaunar zuwa Saudiyya. Ina so in gan ni ina Sallah a wadannan maslalatai, in sha ruwan zam-zam in yi safa da marwa,"" in ji Sheikh baƙo. Sheikh ya bayyana cewa yana son cin tuwo da miya. ""Ko wane irin gari ne ni dai na fi son in ci tuwo a kan ko wane abinci,"" in ji malamin. Malam yana da matan aure huɗu amma uwar gidansa ta rasu kwanan nan yanzu saura matansa uku. Yana da ƴaƴa 28 kuma babban burinsa shi ne ya rayu yana wa'azi don tunatar da mai sauraro da kuma kansa."	https://www.bbc.com/hausa/labarai-59077493
religion	Yadda mahaifiyar Deborah ta ji da kisan 'yarta kan zargin ɓatanci ga Annabi	"Wasu mutane da aka kashe 'yan uwansu sakamakon zargin sun yi ɓatanci ga addinin Musulunci sun bayyana wa BBC irin halin da suke ciki bayan kisan nasu. Alheri Emmanuel, mahaifiyar matashiya Deborah Samuel - matashiyar da aka kashe a Jihar Sokoto - ta ce ta ji kamar an soka mata mashi lokacin da ta samu labarin kisan 'yar tata. Ita ma Zainab Ahmed, matar wani ɗan banga da aka kashe a Abuja bisa zargin ɓatanci ga Annabi Muhammadu S.A.W. ta ce ba za ta yafe wa waɗanda suka kashe mijin nata ba. Cikin wannan bidiyo na musamman, duk da malaman addinin Musulunci sun jaddada cewa ""duk wanda aka tabbatar ya yi ɓatanci ga Annabi hukuncinsa kisa ne"", amma sun ce ba mutanen gari ne za su zartar da hukuncin ba."	https://www.bbc.com/hausa/articles/cv2md02wvkko
politics	Abubuwa 5 da Sarki Sanusi II ya fada da ya ziyarci Ganduje	"Sarkin Kano Muhammadu Sanusi na biyu ya yi kira ga al'ummar jihar da su bai wa shugabanni goyon baya domin su samu damar yi wa mutane ayyukan ci gaban da suka kamata. A ranar Litinin ne Sarkin ya yi wannan jawabi a lokacin da ya raka Oba na Benin Omo N'Oba N'Edo Uku Akpolokpolo Ewuare II gidan gwamnatin jihar domin ganawa da Gwamna Abdullahi Umar Ganduje, tare kuma da yi wa gwamnan murna. Wannan ziyarar ta zo ne a ranar da sauran sarakunan jihar suka kai wa Gwamna Ganduje ziyara domin yi masa murna kan nasarar da ya samu a kotun koli. BBC ta tattaro abubuwa biyar daga cikin kalaman sarkin a yayin ziyarar, wanda ta samu muryar tasa daga masarautar. Sarkin Kano Muhammadu Sanusi na biyu ya fara jawabin ne da taya Gwamna Abdullahi Umar Ganduje murnar samun nasararsa a Kotun Kolin kasar a makon da ya gabata. Sarkin ya ce da yake wannan lokacin ne karo na farko da ya ziyarci fadar gwamnati tun bayan hukuncin kotun. Ya ce ya ji dadi da ya samu damar zuwa da kansa don yin amfani da wannan damar ya yi murna, maimakon aiko da 'yan majalisar sarki kamar yadda da farko suka yi niyyar yi. ""Zan so na yi amfani da wannan damar a madadina da masarautata na yimaka murnar nasararka a Kotun Koli."" A lokacin da sarkin ya taya gwamna murna, wajen ya rude da tafi. Sarki Sanusi ya ce ya saurari jawabin gwamna bayan hukuncin kotun ya kuma ji shi yana kira ga al'umma da su hada kai. ""To ni ma ina son na kara muryata a kan wannan na yi kira ga jama'a su hada kai."" ""Muna kira ga jama'a da su ji wannan kira na hadin kai su kuma bayar da hadin kan,"" in ji sarkin. Ya kuma tabo batun yarda da duk wani hukunci da Allah ya zartar da bukatar mutane su rungumi hakan da hannu biyu. ""A matsayinmu na Musulmai mun san cewa mulki na Allah ne kuma yana bai wa wanda ya so a sanda ya so. Kuma idan ya ga dama ya bayar to akwai bukatar kowane Musulmi ya ajiye abin da ke ransa ya yarda da hukuncin Allah. ""Ya wajaba a kanmu mu yi wa shugabanninmu addu'a saboda idan suka yi da kyau suka kuma yi aiki nagari mutane ne za su mori hakan, sannan idan ba su yi abin da ya dace ba mutane ne za su wahala."" Bai wa gwamnati goyon baya Sarkin ya sha alwashin cewa za su ci gaba da bai wa gwamnati goyon baya da hadin kai a kan duk wasu abubuwa da suka shafi walwala da ci gaban jama'a. Sannan ya yi addu'ar ""Allah ya ci gaba da bai wa jihar Kano zaman lafiya da cigaba."""	https://www.bbc.com/hausa/labarai-51282442
politics	Mece ce makomar Kwankwasiyya a Kano bayan hukuncin Kotun Koli?	"Hukuncin da Kotun Kolin Najeriya ta yanke ranar Litinin, wanda ya tabbatar da Gwamna Abdullahi Umar Ganduje na jihar Kano, a matsayin halastaccen wanda ya lashe zaben da aka yi a watan Maris na 2019, zai iya yin babban tasiri—na dogon lokaci da gajeren lokaci. Daya daga cikin tasirin kurkusa da wannan hukunci zai yi shi ne sauya fasalin kungiyar siyasar Kwankwasiyya, wacce tsohon gwamnan jihar, Rabi'u Musa Kwankwaso, ya kafa tun bayan komawarsa kan karagar mulki tsakanin shekarar 2011 zuwa 2015. Wannan kungiya dai ta yi suna sosai a Najeriya, inda magoya bayan tsohon gwamnan kuma tsohon Sanata na mazabar Kano ta Tsakiya, ke tawassali da irin ayyukan ci gaba da suka ce shugaban nasu ya yi a wancan lokacin, domin kafa hujjar farin jinin da kungiyar take da shi a fagen siyasa. Sai dai tun bayan zaben 2015 da kuma barakar da ta kunno kai tsakanin Sanata Kwankwaso da mutumin da ya gaje shi a mukamin gwamna, Abdullahi Ganduje, kungiyar Kwankwasiyya ta soma samun matsala. Wasu daga cikin manyan mabiyanta sun koma bangaren Gwamna Ganduje. Kafin su raba gari, Abdullahi Ganduje da Kwankwaso, sun yi mulkin jihar Kano tare, lokacin da Kwankwaso ke matsayin gwamna, Ganduje kuma mataimakinsa. Wani abu da ya sake raba kan 'yan kungiyar ta siyasa ta Kwankwasiyya shi ne matakin da Gwamna Ganduje ya dauka - lokacin da ya hau karagar mulkin jihar - na goge sunan 'Kwankwasiyya' daga gine-ginen gwamnati wadanda tsohon Gwamna Kwankwaso ya rubuta - da alama domin ka da a manta da ayyukan da ya yi lokacin shugabancinsa. Daga bisani kuma Gwamna Ganduje ya daina sanya jar hula, wadda ita ce alamar kungiyar, lamarin da ya sake bakanta ran mabiyan Sanata Kwankwaso. Kazalika gabanin zaben 2019, wasu na-hannun daman Sanata Kwankwaso, wadanda suka hada da tsohon mataimakin Gwamna Ganduje, Hafiz Abubakar da kuma tsohon shugaban hukumar kula da sufurin jiragen ruwa ta Najeriya, Aminu Dabo, sun sauya sheka daga PDP zuwa APC. Amma wasu masana harkokin siyasa na ganin hukuncin da Kotun Kolin Najeriya ta yanke na yin watsi da karar da dan takarar gwamnan jihar na jam'iyyar PDP, Abba Kabir Yusuf, ya shigar yana kalubalantar zaben Gwamna Ganduje, zai yi tasiri kan Kwankwasiyya fiye da duk sauran abubuwan da suka faru a baya. Mutane da dama sun kalli fafutikar siyasa da shari'ar tsakanin Abba Kabir da Gwamna Ganduje tamkar fafatawa ce tsakanin Kwankwasiyya da 'Gandujiyya', wato tafarkin siyasar Gwamna Ganduje musamman ganin cewa Sanata Rabi'u Musa Kwankwaso shi ne kashin bayan siyasar PDP, da dan takararta Abba Kabir wanda aka fi sani da Abba Gida-Gida. Hukuncin Kotun Kolin na nufin duk wani dan siyasa da ke boyon bayan tsohon Gwamna Kwankwaso zai ci gaba da yin azumin siyasa har a kalla zuwa shekarar 2023, lokacin da ake sa ran za a sake buga kugen siyasa. Amma wasu na ganin ai shekara kwana ce, yayin da wasu ke cewa siyasa 'yar dabara ce, don haka akwai damar bangaren Kwankwasiyyar su sake nazari, su kuma kara shan damara domin yin amfani da kura-kuran gwamnatin Ganduje, domin su samu karin karbuwa da farin jini da kuma yin tasiri a jihar, ko da ba su kan karagar mulki a yanzu. Sai dai kamar yadda dabi'ar 'yan siyasar Najeriya take, galibinsu sun fi so suna tare da mai mulki domin tsoron talauci, don haka hukuncin kotun zai jarraba mabiya wannan kungiya ta Kwankwasiyya domin tantance ainihin karfin akidarsu da kuma juriyarsu a siyasance. Tuni dai shugaban jam'iyyar PDP na jihar Kano, wanda kuma jigo ne a kungiyar ta Kwankwasiyya, Rabi'u Sulaiman Bichi, ya sauya sheka daga jam'iyyar zuwa jam'iyyar APC mai mulki. Rabi'u Bichi ya tabbatar wa BBC fitarsa daga PDP zuwa APC yana mai cewa ""Ita siyasa ta gaji haka[sauya sheka], mutum idan yana ganin zai ci gaba a wurin da yake, yana da 'yancin yin hakan, idan kuma yana ganin zai canza nan ma yana da 'yanci, ai da muna cikin gwamnati muka ajiye."" Amma wasu fitattun matasa na PDP kuma mabiya Kwankwasiyya sun ga baiken matakin da Rabi'u Bichi ya dauka, suna mai cewa son zuciya da kuma rashin tsayayyar akida ne suka sanya shi fita daga jam'iyyar. Wani matashi dan jam'iyyar ta PDP, Salisu Yahaya Hotoro, ya ce masu rikon amana ya kamata a rika bai wa shugabanci a jam'iyyar. Ya kuma yi kira ga jagoransu, Sanata Kwankwaso, ya gwada irinsu matasa domin ganin an samu shugabanci na ""rashin cin amana."" Sai dai masana harkokin siyasa irin su Kabiru Sa'idu Sufi, Malami a Kwalejin Ilimi da Share Fagen Shiga Jami'a (CAS) da ke Kano, ya ce ficewar shugaban jam'iyyar ta PDP a jihar Kano da wasu irinsa da ka iya biyo baya, za ta iya girgiza kungiyar da farko, ""amma daga baya komai zai iya komawa daidai a tafiyar ta Kwankwasiyya.,"" in ji shi. ""Da ma an yi hasashen faruwar ficewar wasu daga cikin PDPn Kano da ma kungiyar Kwankwasiyya, kuma da farko wannan mataki zai girgiza su amma dorewar wannan kungiyar zai dogara ne ga yadda jagoransu [Kwankwaso] zai gudanar da al'amuransa. ""Yana iya duba dalilan ficewar jigogin da niyyar magance hakan idan akwai dalili. ""Kada ka manta kuma akwai matasa da suka ci moriyar gwamnatin Kwankwaso inda aka kai wasu karatu kasashen waje sannan aka inganta rayuwar wasu. ""Da wahala wadannan matasa su daina mubaya'a ga Kwankwasiyya. Amma ka san yana da kyau a jam'iyya da kungiya akwai manya da za su yi jagoranci da kuma matasa da za su ingiza tafiya,"" in ji Malam Kabiru Sufi. Wasu masana kuma na ganin hukuncin Kotun Kolin ka iya sauya tunanin jama'a da yadda suke kallon dokokin zabe da tsarin shari'ar kasar. Farfesa Jibrin Ibrahim, masanin kimiyar siyasa ya wallafa a shafinsa na Facebook jim kadan bayan yanke hukuncin, cewa: ""Idan har ana son gudanar da sahihin zabe, dole ne 'yan kasa su dauki matakan kare nasarar zabensu domin kuwa hukumomi ba abin dogaro ba ne."" A halin da ake ciki dai za a ci gaba da bibiyar yadda tafiyar kungiyar ta Kwankwasiyya za ta kasance a bangare guda, da kuma yadda Gwamna Abdullahi Ganduje zai ci gaba da jan ragamar jihar a daya bangaren. A karshe kuma, tsakanin bangarorin biyu, kowa ya iya allonsa sai ya wanke, yayin da jama'ar jihar musamman talakawa ke da matukar bukatar muhimman abubuwa da za su inganta rayuwarsu."	https://www.bbc.com/hausa/51189741
technology	Abin da ya sa kamfanin LG zai daina kera wayoyin hannu	"Kamfanin kera kayan lataroni LG ya bayyana a ranar Litinin cewa zai daina kera wayoyin salula da yake tafka asara a kai. A cikin watan Janairu ne katafaren kamfanin lataronin na kasar Korea ta Arewa ya ce yana duba duka zabin da yake da shi bayan shafe kusan shekaru shida yana tafka asarar da ta kai  $4.5bn. Kamfanin na LG ya kirkiri abubuwa daban-daban da suka hada da na'urorin daukar hoto, da ya kai ga zama mafi girma wajen kera wayoyin salula a shekarar 2013. Amma shugabannin sun ce kasuwar wayoyin salular ta kasance ''ike da gagarumar gasar kasuwanci"". Yayin da kamfanonin kera kayan lataroni na Samsung da Apple ne manyan masu tashe a kasuwar wayoyin salular, LG ya gamu da cikas na matsalolin da suka shafi manhajojin sarrafa wayoyinsa. Bayan da LG din ke fama da asarar da ya tafka, ya gudanr da tutuba da tattaunawa game da sayar da wani bangare na kasuwancin na shi, amma haka ba ta cimma ruwa ba. Har yanzu yana mataki na uku cikin masu tashe a Amurka ta Arewa amma tagomashinsa ya yi kasa a sauran kasuwanni. A cewarsa: ""Matakin LG na yanke shawarar na ficewa daga kasuwar bangaren wayoyin salula zai bai wa kamfanin damar mayar da hankali a wuraren da zai bunkasa bangarori kamar na kayan lataroni na motoci, da mutum-muutmi, da gidajen tafi-da gidanka."" Kamfanin ya yi ta kirkirar wayoyin don fafatawa da sauran kamfanoni manyan abokan gasar shi, bayan da a bara ya kaddamar da wata samfurin wayar mai mai fadin fuska. Har yanzu LG na da kasuwancin lataroni mai karfi, musamman na kayyainin lataroni na amfanin gida da akwatunan talabijin. LG shi ne na biyu mafi girma wajen sayar da akwatunan talabijin baya ga Samsung. A cikin watan Disamba ne ya kaddamar da bikin hadin gwuiwa da kamfanin Magna International mai kera motoci da zai rika kera masu kayyakin hada motoci masu aiki da lantarki. Za a cigaba da sayar da sayar da wayoyin salular na LG, kana zai rika samar da bayani game da manahjojinta ga masu saye. Ana sa ran kamfanin zai rufe bangaren a karshen watan Yuli. ""Nan gaba kadan, LG zai ci gaba da amfani da kwarewarsa a fannin kera wayoyin salular ya kirkiri fasaha mai alaka da sufuri don kara karfin gasar kasuwanci a sauran bangarorin kasuwancinsa,"" a cewar mai magana da yawun kamfanin. Masu sharhi sun ce akwai yiwuwar abokan gasar kamfanin na LG wato Samsung da kamfanonin kasar China kamar su Oppo, da Vivo da Xiaomi za su amfana da ficewar kamfanin na LG. Masu kera wayoyin tafi-da-gidanka sun sha fama a lokacin barkewar annobar korona da ya haifar da koma-baya ga kasuwanci na kashi 10 bisa dari a shekarar 2020 a kasar saboda kullen da ya takaita bude manyan shaguna."	https://www.bbc.com/hausa/labarai-56639302
technology	Kun san wurare shida a duniya da rana ba ta faɗuwa sama da kwana 70?	Ka yi tunanin yadda masu yawon buɗe ido za su ji a wurin da ba a ganin rana tsawon kwana 70 a jere, alhali su ma mazauna yankin da kansu a rikice suke game da rashin ranar. Rayuwarmu ta dogara ne kan sa'o'i 24 a rana, sa'o'i 12 a wuni guda, sauran sa'o'in kuma dare ne. Sai dai me? Shin kun san cewa akwai wurare a duniya da rana ba ta faɗuwa fiye da kwana 70? Ga wurare shida a duniya inda rana ba ta faɗuwa. Norway, wacce ke cikin Arctic Circle, ana kiranta 'Land of the Midnight Sun,' inda daga watan Mayu zuwa ƙarshen Yuli, rana ba ta faɗuwa. Wannan yana nufin cewa tsawon kusan kwanaki 76, rana ba ta faɗuwa. A yankin Svalbard na Norway, rana tana haskawa daga 10 ga Afrilu zuwa 23 ga Agusta. Haka nan yanki ne na Arewacin Turai. Kuna iya shirya kai ziyara wannan wuri a wannan lokacin kuma ku zauna tsawon kwanaki ba tare da kun ga dare ba. Yankin Nunavut yana kusa da Arctic Circle, a sassan Arewa maso Yammacin Canada. Wannan wurin na ganin hasken rana kusan tsawon watanni biyu kowace rana, yayin da lokacin hunturu, wurin yana ganin kusan kwanaki 30 a jere na duhu gaba ɗaya, wato rana ba ta fitowa. Iceland shi ne tsibiri mafi girma a Turai bayan Birtaniya, kuma kasa ce da babu sauro. A lokacin bazara, dare ba ya yi a Iceland wato babu duhu gaɓa ɗaya, kuma a watan Yuni, rana ba ta faɗuwa. Don ganin rana da tsakar dare a zahirinta, za ku iya ziyartar garin Akureyri da Grimsey Island a cikin Arctic Circle. Daga ƙarshen watan Mayu zuwa ƙarshen Yuli, rana ba ta faɗuwa a nan, sai a farkon Nuwamba inda take kwanaki 30 ba ta fito ba, kuma an fi sanin wannan yanayin da 'polar night'. Wannan na nufin cewa ƙasar na kasancewa cikin duhu a lokacin hunturu. Haka kuma yankin ya yi suna da tsaunukansa da ke lulluɓe da dusar ƙanƙara. Ana iya ziyartar wannan wuri a lokacin bazara ko hunturu. Ƙasa mai dubban tabkuna da tsibirai, ɓangarori da yawa na Finland suna samun hasken rana kai tsaye na kwanaki 73 kawai a lokacin bazara. A lokaci guda kuma, rana tana ci gaba da haskawa tsawon kusan kwanaki 73, yayin da a lokacin hunturu, yankin ba ya ganin hasken rana kwata-kwata. Hakan na ɗaya daga cikin dalilan da suka sa mutane ba sa bacci sosai a lokacin bazara, kuma fiye da haka lokacin hunturu. Yayin da kuke nan, za ku samu damar ganin 'Northern Lights', wani haske mai walwali da ake iya gani a nan kuma za ku samu damar yin tseren ƙankara. Daga farkon watan Mayu zuwa ƙarshen watan Agusta, Sweden tana ganin faɗuwar rana da tsakar dare da tashinta da misalin ƙarfe 10 na safe. A nan, ana iya jera wata shida ana kusufin rana. Don haka yayin da kuke nan, mutum na iya kashe lokacinsa yana wasan golf da kamun kifi da tafiye-tafiye, da dai sauransu.	https://www.bbc.com/hausa/labarai-58617374
technology	Bidiyo: Google ya gano yadda duniya take sauyawa	Latsa hoton da ke sama don kallon bidiyon: Google Earth ya kaddamar da wata taswira mai  nuna yadda doron duniya ke sauyawa da gushewar zamani. Tana amfani da hotunan da aka dauko da tauraron dan adam shekaru 37 da suka gabata zuwa yanzu. Tana taimakawa wajen nuna tasirin sauyin yanayi muraran. Haka kuma ta nuna yadda ayyukan dan adam suka sauya doron duniya.	https://www.bbc.com/hausa/media-56816994
business	London za ta mayar wa Najeriya kayanta da aka sace lokacin mulkin mallaka	"Wani gidan ajiye kayan tarihi a birnin Landan ya amince zai mayar wa Najeriya kayayyakin da aka sata daga ƙasar a ƙarni na 19 daga Masarautar Benin. Gidan kayan tarihi na Horniman Museum ya ce zai miƙa kayan 72 ga gwamnatin Najeriya. Kayayyakin sun ƙunshi tagullar Benin 12, da kuma makullin shiga fadar sarki. Hukumar kula da wuraren ajiye kayan tarihi ta Najeriya ce ta miƙa buƙatar mayar mata kayayyakin a cikin watan Janairu. Gidan tarihin da ke kudancin Landan ya ce ya shawarci mazauna unguwar da masu ziyara da yara 'yan makaranta da malaman jami'a da ƙwararru kan al'adu da masu zane-zane da ke Burtaniya da Najeriya kafin ɗaukar matakin. ""Dukkanin korafin da suka gabatar kan makomar Benin mun gamsu, da kuma bukatar al’umma,” a cewar gidan tarihin. Shugaban gidan tarihin ya ce hakan shi ne mafi “dacewa da da’a” mayar da kayayyakin. A shekarun baya-bayan nan, an samu karuwan matsin lamba ta fuskar siyasa kan gwamnatocin ƙasashen Turai da gidan adana kayayyakin tarihinsu na su mayar da kayayyakin da suka sace a Afirka. Wannan ya hada da abubuwan da aka ƙera da haure da wanda aka yi amfani da karafa wajen ƙerawasu na masarautar Benin. Eve Salomon, shugaban gidan tarihin, ya ce: ""Shaidu sun nuna ƙarara cewa waɗannan kayayyakin da karfi aka sace su, kuma tuntubar da muka yi ya goyi-bayan ra’ayinmu cewa akwai rashin dacewa da ɗa’a don haka a mayar da su ga ainihi mutanen da suka mallakesu a Najeriya. ""Gidan tarihin Horniman na farin cikin samun damar daukar wannan mataki kuma muna fatan mu yi aiki tare nan gaba da hukumomin Najeriya wajen dawo musu da irin wadannan kayayyaki masu muhimmanci."" Kayayyakin da Horniman zai dawo da su tsiraru ne cikin irin abubuwan tarihin Najeriya da aka gano a wasu gidan adana kayayyakin tarihi ƙasashen yamma. A watan da ya gabata, Kwalajen Jesus da ke Cambridge da Jami’ar Aberdeen suka dawo da wasu gumakan tarihin masu sifar zakara da kan sarki. Mahukutan Jamus sun kuma dawo da gumaka sama da 1,100 ga ƙasar da ke yammacin Afirka. Hukumar kula da wuraren ajiye kayan tarihi ta Najeriya ta ce wasu daga cikin kayayyakin masu matukar muhummanc za a adanasu a gidan tarihin Benin sauran kuma ana Legas. Gidan tarihin Burtaniya ne ya fi riƙe da tarin gumakan masarautar Benin. Ya ce yana fuskantar takunkumi kan dawo da kayayyakin baki ɗaya daga tanadin dokokin gidan tarihin Burtaniya na shekara ta 1963, da kuma dokar kare abubuwan tarihi da al’adu na 1983 na kasa."	https://www.bbc.com/hausa/articles/clw4dvdrg2lo
business	Ko kwalliya na biyan kuɗin sabulu kan yawan cin bashin da Shugaba Buhari ke yi?	"Yawan bashin da ake bin Najeriya ya kai sama da naira tiriliyan 31 daga ƙarshen watan Yuni, kamar yadda ofishin  kula da basussuka a Najeriya ya sanar. Ofishin ya bayyana a cikin rahoton da ya fitar ranar Laraba cewa yawan bashin ya ƙaru da naira tiriliyan 2.38 tsakanin wata uku. Yawan bashin ya shafi wanda jihohi da gwamnatin tarayya suka karɓo. ""Alƙalumman sun nuna cewa a naira - jimillar bashin na gwamnatin tarayya da jihohi 36 haɗi da Abuja ya kai naira tiriliyan 31.009 kwatankwacin dala biliyan 85.897. Bashin ya ƙaru ne saboda rancen dala biliyan 3.36 da gwamnati ta karɓo daga asusun lamuni na duniya IMF da kuma rance daga cikin gida don tallafawa kasafin kuɗi na shekarar 2020 da aka sabunta. Daga ƙarshen 2015, bashin naira tiriliyan 12.12 ake bin Najeriya, makwanni bayan hawan gwamnatin APC ta shugaba Buhari. Hakan na nufin tsakanin shekaru biyar na mulkin Buhari, bashin Najeriya ta ƙaru da kusan tiriliyan 19. Ofishin kula da basussuka a Najeriya ya ce yawan bashin zai ƙaru yayin da ake jiran kuɗaɗen rance daga Bankin Duniya da Bankin raya Afirka da kuma Bankin musulunci domin tallafawa kasafin kudin Najeriya na 2020 musamman wanda ƙasar ta nema sakamakon tasirin annobar korona. Haka kuma kuɗaɗen da ake bin jihohi zai ƙaru daga sabon rancen da suka nema. Masana tattalin arziki kamar su Yusha'u Aliyu suna ganin bashin da Najeriya ta ci yana da yawa kuma duk da yana da matsala ga tattalin arziki amma kuma yana da tasiri, kamar yadda suke ganin akwai dalilai da ya yawa na karɓo rancen kamar haka: Masana na ganin duk kasafin kuɗaden da ake biyan bashi a cikinsa yana sarkafe harakokin ci gaban tattalin arzikin da ke cikinsa. Kuma har yanzu kasafin kuɗin Najeriya yana da giɓi wanda ake ganin yana da wahala kwalliya ta biya kuɗin sabulu. Yawan basukan ya sa gwamnati ta ke neman hanyoyin da za ta samu kudi, shi ya sa ta ke ta ƙarin haraji ana cire tallafi don samun kudaden da za su taimakawa gwamnati. ""Hukumomin da ke bayar da bashi sun lurar da Najeriya kan yawan bashin da ta ke karɓa wanda idan har ƙasar ta ci gaba da karɓa, girman bashi zai hana ta samu wasu kuɗaɗen rancen a nan gaba,"" in ji msanin tattalin arziki Yusha'u Aliyu. Ya kuma ce babban matsala ce gwamnati ta raja'a ga yawan karɓo bashi domin biyan buƙatunta saboda kuɗaɗen da za a dinga biyan basussukan zai yi wa tattalin arzikin naƙasu. A cewarsa, tun da farko gwamnati ta yi sakaci aka bari naira ta karye bayan rufe ƙofofin taimakonta ta hanyar ajiye kuɗaɗe a ƙasashen waje duk da ana buƙatarsu a cikin gida - ""wannan ne ya haifar da hauhawan farashin kayayyaki a ƙasar."" ""Da zarar hauhawan farashi ya shigo tattalin arziki, to duk kudaden da ke cikinsa za su tafi da hauhawan farashin ne saboda duk farashin da ke kasafin kudi  za a auna shi da darajar naira ne tsakaninta da dala a daidai wannan lokacin,"" in ji shi. Masana na ganin yawan bashin da ƙasa ke karɓa yana iya tasiri ga ci gaban manufofinta ko kuma haifar da tarnaƙi ga ci gaban da ake fatan cimma. Babbar illa shi ne yadda za a dinga ware kudade masu yawa da ya kamata a zuba wajen gina tattalin arziki amma sai karkatar da su wajen biyan bashi. Haka kuma sauran harakokin ci gaban ƙasa za a tsayar da su saboda babu isassun kuɗi da za a gina tattalin arziki ba musamman idan gwamnatocin jihohi suka kasa karkata zuwa wasu fannoni na samun kuɗaɗen shiga ba. Kuma duk kasafin kudin da aka yi kuma aka ware wani kaso mai tsoka domin biyan basuka daga cikin ksafin kudin, babbar illa ce ga ci gaban tattalin arziki. Girman gibin da ke cikin kasafin kuɗi babbar masana na ganin matsala ce ga ayyukan ci gaba na samar da sabbin ayyukan yi da bunƙasa noma da wutar lantarki da kuma gina hanyoyi saboda maimakon ayyukan za a ware kuɗaɗen ne ana biyan bashi. ""Yawansa da tsawonsa zai sa a daɗe ana wahala a Najeriya  musamman idan ba a yi tanadi kan wasu abubuwan da za su iya tasowa kamar annobar korona."	https://www.bbc.com/hausa/labarai-54100132
business	Kungiyar G7 ta iyakance farashin man Rasha don hana ta samun kudi	Kawayen kasashen Yamma sun amince a iyakance farashin mai da Rasha take sayar wa kasashen waje da ake sufurinsa ta teku. A cikin wata sanarwar hadin gwiwa tare da Australia kasashe bakwai masu karfin tattalin arziki a duniya sun ce amince da farashin dala 60 a kan kowace gangar mai da Tarayyar Turai ta kayyade a ranar Jumma 02-12-2022.  A sanarwar hadin gwiwa da kungiyar kasashe masu karfin tattalin arziki na G7 suka fitar sun ce matakin iyakance farashin zai fara aiki ne a ranar Litinin mai zuwa 05-12-2022  ko kuma nan bada jimawa ba.  Matakin na zuwa ne bayan da Tarayyar Turai ta amince  da tsarin kuma bayan ta shawo kan Poland a kan ta goyi bayan matakin.  A karkashin tsarin kasashe ba za su iya biyan kudi fiye da dala 60 ba kan  kowace gangar man fetur.  Manufar wannan tsarin ita ce hana Rasha samun riba daga man fetur da take fitarwa zuwa kasashen waje. Kuma sun dauki matakan ganin cewa tsarin ba zai sa farashin man fetur ya yi tashin gwauron zabi a kasuwanin duniya ba. Sai dai  wani mai sharhi a kan makamashi ya  shaida wa BBC cewa ko shakka babu zai yi mumunan tasiri kan  tattalin arzikin Rasha  Ya ce, ''tattalin arzikin Rasha da kasafin kudin kasar sun dogara ne kan man fetur a don haka duk wani matakin da za a dauka kan man fetur zai shafi tatttalin arzikin kasar da kuma wasu muradun Shugaba Putin  Sai dai a daya bangaren Rasha ta yi alla-wadai da matakin  tana mai cewa ba za ta samar da mai ga kasashen da suka iyakance farashin man ba. Haka kuma duk da cewa matakin zai yi wa tattaln arzikin Rasha illa amma ana ganin ba zai yi tasiri sosai ba saboda kasar za ta mayar da hanakli ne wajen sayar wa  India da China da man fetur dinta wandanda a yanzu su ne kasashen da suka fi sayen man daga wurinta.	https://www.bbc.com/hausa/articles/c063p7z82yjo
business	Matashin da ke fafutikar jawo ƴan uwansa matasa shiga harkar noma a Najeriya	Latsa hoton da ke sama domin kallon wannan bidiyon A karon farko a Najeriya, an zaɓi matashi ɗan ƙasa da shekara 30 a matsayin shugaban ƙungiyar manoma matasa ta Najeriya NYFN. NYFN wata ƙungiya ce da take ayyuakanta kan harkokin kasuwancin noma don bai wa matasa damar morar damarmakin da ke cikin harkar noma.	https://www.bbc.com/hausa/media-60367857
technology	Twitter: Zabar Ghana a matsayin hedikwatar kamfanin a Afrika ya ba da mamaki	"Matakin Twitter na zabar Ghana a matsayin inda zai gina hedikwatarsa a yankin yammacin Afrika ya bai wa kasashe da dama mamaki, ya kuma janyo muhawara a fadin nahiyar. Amma ga kamfanin, matakin na da alaka da yadda Ghana ke ba da damar ""bayyana ra'ayi ba tare da tsangwama ba da kuma yadda mutane ke samun intanet ba tare da wahala ba"". Haka kuma samar da hedikwatar zai taimaka wajen gina kasuwanci ba tare da shinge ba - da habbaka kasuwanci da kuma zirga-zirga tsakanin kasashen nahiyar - wanda hakan zai tabbatar da Ghana a matsayin wata kasa da aka bude hanya da ita. Ghana na kara zama ""wata duniyar da ake iya tattaunawa kan batutuwa masu zafi kuma na ilimi da suka shafi nahiyar Afrika a kullum,"" in ji Twitter. Nan da nan Shugaban kasar Ghana Nana Akufo-Addo ya kara watsa wannan labari na Twitter a shafinsa, yana cewa wannan mafarar ""kyakkyawar alaka"" kenan da kuma habbakar fasaha a Ghana. ""Ba karamin jin dadinmu ba ne mu bude ofishin kuma mu fara kasuwanci da Ghana."" Har yanzu wasu shugabannin kamfanoni ba su ce komai ba saboda girgizar da suka yi kan batun. ""A Afrika kasashen da aka fi dauka a inda fasaha ta fi karbuwa su ne, Masar da Najeriya da Afrika Ta Kudu da kuma Kenya,"" in ji wata kwararriya a fannin fasaha 'yar Kenya. A cewarta, Kenya na da duk abin da ake so da fasaha za ta iya samun wurin zama musamman in ana maganar karfin intanet kuma muhallin zai wa kamfanin dadi. ""Dan haka ba karamin zabi mai kyau suka yi ba, amma dai zamansu a Ghana nasara ce ga nahiyar baki daya."" Ta wata fuskar kuma, wani kwararre a fannin fasaha dan asalin Najeriya Femi Longe ya ce daukar Ghana shi ne zabi mafi nagarta. ""Akwai duk abin da ake so na samun riba a kasuwanci a Najeriya amma maganar gaskiya ta fara zama wuri mai wuyar sha'ani ta fuskar kasuwanci. Ghana na kokari wajen samar da yanayi da zai ja hankalin mutane daga ketare su shiga kasar."" Ya yi aiki a kasashen biyu da fasaha ke kara karbuwa a cikinsu, a Najeriya ya yi aiki a Legas, a matsayin shugaban wani kamfanin fasaha na Kenya - wata kasa da ita ma fasaha ke da wurin zama a cikinta. A ganinsa, shugaban Ghana ya matukar taka rawa wajen matakin da Twitter ya dauka. ""In ka dubi Kenya da Ghana da Najeriya ta fuskar daidaiton siyasa da kuma shugabanci na gari za ka ga kasa daya ta sha bamban a cikinsu. ""Idan kamfani yana ganin gwamnati na da wasu tsare-tsare da za su taimaka masa wajen habbaka, to zai zabi Ghana. An fi samun wasu abubuwa cikin ruwan sanyi a Ghana wadda ba ta da nisa da Najeriya, don haka za ka iya samun duk wata ribar kasuwanci a Najeriya daga cikin Ghana. Koma-bayan da Najeriya ke fuskanta ya zama wani batun tattaunawa tsakanin masu kasuwanci tun bayan sanarwar da Twitter ya fitar. Ministan yada labarai na Najeriya Lai Muhammed ya zargi kafafen yada labarai na kasar kan yawan fitar da labarai marasa dadin ji da suke yi a kodayaushe yana cewa: ""Wannan ne abin da zai rika faruwa lokacin da kuke muzanta kasarku."" Akwai misalan kasuwancin da suke fuskantar koma-baya a Najeriya, daga ciki akwai hana harkokin sufuri da aka yi a Legas na kamfanonin Gokada da ORide da kuma Max.ng a 2020, duka na kamfanonin kasashen waje ne kuma an kaddamar da su ne domin bukatarsu da ake da ita. 'Yan Ghana na fatan tattalin arzikin kasar zai habaka saboda kafa kamfanin Twitter - sai dai suna neman a dauki mutanensu a matsayin ma'aikata. ""Za mu zuba ido muga ni in za su ba da gurbin aiki domin a samu su dauki wani kaso na mutanen Ghana a ofishin,"" in ji Regina Honu wata shugabar makarantar koyon kwamfuta a Accra. ""Kamfanoni na kara zuwa za ka ga 'yan kasar da ke zaune a waje na dawowa kuma sai ka ga 'yan wasu kasashen Afrika da yawa sun zo neman aiki a Ghana. Su ma dole su zo su nuna tasu kwarewar."" Cibiyar da take koyarwa na daya daga cikin cibiyoyi da suke haskakawa a Ghana kuma suke fitar da matasa masu hazaka. George Appiah, shi ne babban darakta na cibiyar fahasa da ke Kumasi kuma ya ce a 2012 gwamnati ba ta mayar da hankali ba kan lamarin fasaha. ""Amma yanzu muna da gwamnatin da take da sha'awa kan fannin kuma mun fara ganin rawar da fannin zai iya takawa."" Wani wanda muryarsa ta yi kaurin suna kuma daya daga cikin masu kamfanoni a Ghana Herman Chinery-Hesse ya ce kamfanonin gida na kara mutuwa yayin da na waje ke kara samun wurin zama. Yana daya daga cikin shugaban kamfanoni na yammacin Afrika da suke samar da manhajoji. Ya ce yana tsammanin ganin ci gaban kamfanonin cikin gida sama da na waje. ""Ina 'yan Ghana ma'abota Twitter? An bai wa kananan kamfanoni damar su zama kamar Twitter? Duk wannan sukar da ya yi, amma ya ce ya yi amannar za a samu tururuwar mutane daga kasashen ketare da za su zo neman aiki. Hakan dai na nufin Ghana za ta koma cibiyar habaka sabbin kirkire-kirkire."	https://www.bbc.com/hausa/labarai-56877796
religion	Bidiyon Ku San Malamanku tare da Malama Murjanatu Ibrahin Kaita	Ku latsa hoton da ke sama don kallon bidiyon: A wannan makon shirin Ku San Malamanku ya tattauna ne da Malama Murjanatu Ibrahin Kaita daga jihar Katsina. Malama ta bayyana irin gwagwarmayar da ta sha wajen neman ilmi kafin Allah ya kai ta ga samun nasarar kai wa ga matakin karatun da take kai a yanzu. Ta kuma ce tana da burin yin amfani da karatun da ta yi wajen fadakarwa, da koyar da al'umma, musamman mata a bisa tafarkin addinin Musulunci.	https://www.bbc.com/hausa/media-57688287
health	Mene ne ciwon siga kuma ta yaya za ku kare kawunanku?	Ciwon siga cuta ce ta mutu-ka-raba da ke kashe fiye da mutane miliyan ɗaya a kowace shekara kuma kowa zai iya kamuwa da ita. Abin da ke haifar da ciwon shi ne idan jiki ya kasa sarrafa duka siga (sinadarin glucose) da ke cikin jini; hakan na iya haifar da bugun zuciya da shanyewar ɓarin jiki da makanta da ciwon ƙoda da kuma guntile gaɓɓai. Kuma matsala ce da ke ci gaba da ƙaruwa- ƙiyasin mutane miliyan 422 suna fama da ciwon siga a faɗin duniya-ninki huɗu a kan yadda yake shekaru 40 da suka gabata, a cewar Hukumar Lafiya ta Duniya (WHO) Duk da hatsarinsa, rabin mutanen da ke ɗauke da ciwon siga ba su san suna da shi ba. Amma sauya yadda mutum ke gudanar da rayuwarsa zai iya hana kamuwa da ciwon ta hanyoyi da dama. Ga yadda za a yi: Mene ne ke haifar da kamuwa da ciwon siga? Idan muka ci abinci,jikinmu na sarrafa sinadarin carbohydrate ya koma sukari (sinadarin glucose) Wani sinadari da ake kira insulin,wanda ake samarwa a cikin saifa, yana umurtar ƙwayoyin halittar jikinmu su tsotse waɗannan sukarin domin samun ƙarfi. Ciwon siga na faruwa ne idan ba a iya samar da sinadarin insulin ko kuma ba ya aiki yadda ya kamata, ya janyo sukari ya taru a cikin jininmu. Yaya nau'o'in ciwon siga suke? Akwai nau'o'in ciwon siga da dama. A ciwon siga a matakin farko (type 1) saifa tana daina samar da sinadarin insulin, daga nan sai glucose ya yi yawa a cikin jini. Masana kimiyya ba su da tabbacin takamamammen dalilin faruwar hakan, amma sun yi imani wataƙila hakan ya tasirantu ne da ƙwayoyin halittar gado ko kuma sakamakon bincike a kan ƙwayoyin cuta da ke lalata ƙwayoyin halittar dake samar da sinadarin insulin a cikin saifa. Kimanin kashi goma na adadin mutanen da ke da ke ɗauke da ciwon siga suna da nau'in type 1 ne. A ciwon siga nau'in type 2, saifa ba ta samar da isasshen sinadarin insulin ko kuma masarrrafi na sinadarin hormone ba ya aiki yadda ya kamata. Wannan yakan faru ne da mutane masu matsakaicin shekaru da waɗanda suka manyanta, sannan da mutane masu ƙiba da masu yawan zama,da kuma mutane ɗaiɗaiku daga wasu jinsi, musamman na kudancin Asiya. Za a iya samun wasu matan masu ɗauke da juna biyu da ciwon siga idan jikinsu ya kasa samar da isasshen sinadarin insulin ga su da kuma abin da suke ɗauke da shi. Bincike daban-daban da aka gudanar tare da yin amfani da dabaru mabanbanta sun yi ƙiyasin cewa kashi shida zuwa Goma sha shida na mata masu ciki suna kamuwa da ciwon siga. Akwai buƙatar su kula da adadin siga da ke jininsu ta hanyar abincin da suke ci da motsa jiki da ko kuma sarrafa sinadarin insulin ta yadda za a hana shi rikiɗa ya zama nau'in type 2. Har wa yau, za a iya samun mutane da ke daf da kamuwa da ciwon siga-idan aka samu hauhawar sinadarin glucose a jini kuma zai iya kai wa ga samar da cikakken ciwon siga. Wadanne ne alamomin ciwon siga? Alamomin da aka fi sani sun haɗa da: A cewar Hukumar kiwon Lafiya ta Burtaniya, alamomin ciwon siga nau'in type 1 sun fi bayyana tun a ƙuruciya kuma sun fi tsanani. Mutanen da suka fi hatsarin kamuwa da ciwon siga nau'in type 2 sune waɗanda suka haura shekaru arba'in da haihuwa (ko shekara 25 ga mutanen Asiya ta kudu); da mutum  da ke iyaye ko ƴan uwa, uwa ɗaya uba ɗaya masu ɗauke da ciwon siga, da masu ƙiba ko masu ƙibar da ta wuce kima da kuma mutanen ke da tsatson yankin Kudancin Asiya da ƴan ƙasar Sin da ƴan yankin Afrika ko na Caribbean ko ma baƙar fata ɗan asalin Afrika. Zan iya kaucewa kamuwa da ciwon siga? Kamuwa da Ciwon siga ya danganta ne da ƙwayoyin gado da kuma wasu abubuwa masu nasaba da muhalli, amma za ka taimaka ka kula da yawan siga da ke shiga cikin jininka ta hanyar cin abinci mai gina jiki da kuma gudanar da rayuwar da ba ganganci a cikin ta. Kaucewa abinci gwangwani da kayan ƙwalama da lemon zaƙi da komawa cin abinci dangin alkama a maimakon cin na fulawa da taliya wani matakin farko ne mai kyau. Sukari da hatsi da aka sarrafa suna da ƙarancin abubuwa masu gina jiki saboda an raba su da ɓangarorinsu masu amfani. Misali sun haɗa da burodin fulawa da shinkafa da taliya da danginta da kayan zaƙi da alawa da kayan karin kumallo da ake ƙara musu sukari. Abinci mara lahani ya ƙunshi kayan ganye da ƴaƴan itatuwa da wake da kuma dangin alkama. Har wa yau,ya ƙunshi duk dangin mai marasa lahani da kifin gwangwani da danginsa. Yana da muhimmanci a dinga cin abinci lokaci bayan lokaci kuma ka dakata da cin abinci idan ka ƙoshi. Shi ma motsa jiki zai taimaka wajen rage yawan siga da ke cikin jininka. Hukumar Lafiya ta Burtaniya (NHS) ta bayar da shawarar a dinga motsa jiki na tsawon awa biyu da rabi a mako ɗaya, wanda ya haɗa da sassarfa da hawa matattakala. Kiba mara yawa za ta sauƙaƙa wa jininka ya rage siga da ke cikin jininka. Idan kana bukatar rage ƙiba, ka yi ƙoƙarin yin hakan a hankali, tsakanin kilogiram 0.5 da kilogiram 1 a mako ɗaya. Yana kuma da muhimmanci kar ka sha taba sannan ka kula da yawan kitsen da ke jininka domin rage hatsarin kamuwa da ciwon zuciya. Mene ne hatsarin ciwon siga? Yawan siga a cikin jini zai iya yin mummunan lahani ga jijiyoyin jini. Idan jini ba ya gudana yadda ya kamata a cikin jikinka, ba zai kai ga sassan jikin da ke buƙatar shi ba, abin da zai ƙara hatsarin jijiyoyi su samu lahani (rasa jin abu ya taɓa ka da kuma jin zafi) da rasa gani da kuma ciwon ƙafa. WHO ta ce ciwon siga shi ne babban abin da ke haddasa makanta da ciwon ƙoda da bugun zuciya da shanyewar ɓarin jiki da kuma guntile gaɓɓai. A shekarar 2016, an yi ƙiyasin cewa ,ciwon siga ne kai tsaye ya yi sanadiyar mutuwar mutane miliyan 1.6. Mutane nawa ne suke fama da ciwon siga? A cewar WHO, adadin mutanen da ke fama da ciwon siga ya ƙaru daga miliyan 108 a shekarar 1980  zuwa miliyan 422 a 2018. A shekarar 1980 , ƙasa da kashi 5% na baligai ( ƴan sama da shekaru 18) suna fama da ciwon siga a faɗin duniya - a shekarar 2014 adadin ya kai kashi 8.5%. Hukumar kula da ciwon siga ta duniya ta yi ƙiyasin cewa kashi 80% na baligai masu ɗauke da ciwon suna ƙasashe masu tasowa da kuma matalautan ƙasashe ne,inda yanayin cin abinci ke sauyawa cikin hanzari. A ƙasashe masu arziki,ana alaƙanta shi da talauci da kuma cin abincin gwangwani masu araha.	https://www.bbc.com/hausa/rahotanni-59251463
sports	Barcelona za ta koma buga wasa a Olympic Stadium daga 2023-24	Barcelona za ta koma buga wasanninta na gida a Olympic Stadium a 2023-24, bayan da za ta fara gyran filin Camp Nou. Barcelona ta tabbatar a ranar Alhamis cewar za ta fara aikin bunkasa Camp Nou da zarar an karkare kakar bana, bayan da mahukuntan birnin suka amince da shirin. Kashin farko da na biyu zai mayar da hankali wajen gyare-gyaren muhimman wurare da daga darajar fasahar ginin da za ta yi kafada da wannan zamanin. Kaso na uku zai shafi rushe-rushen wurare da za a fara a karshen shekara, da nufin yadda yan kallo za suke cika filin makil daga farkon kakar 2024-25. Hakan ne zai sa Barcelona ta koma buga wasannin gida a badi a Montjuic, maimakon Camp Nou, inda za ta ke karawa a katafaren filin da ya karbi bakuncin Olympic a 1992. Filin zai dauki 'yan kallo 60,000 - kafin daga baya Barca ta koma Camp Nou a kakar 2024-25, amma sai a 2025-26 za a kammala komai. Barcelona ta sanar cewar kudin aikin da za a yi zai kai Yuro bilyan 1.5	https://www.bbc.com/hausa/wasanni-61261756
sports	Na shiga wani yanayi mai wuya da zan buga fenariti - Haaland	M﻿anchester City ta doke Fulham da ci 2-1 a wasan mako na 15 a gasar Premier League ranar Asabar. C﻿ity ce ta fara cin kwallo a minti na 17 da fara wasa ta hannun Julian Alvarez daga baya Fulham ta farke ta hannun Andreas Pereira a bugun daga kai sai mai tsaron raga. Daf da za a tashi wasan City ta samu fenariti, sannan Erling Haaland ya buga ya kuma ci, duk da mai tsaron raga Bernd Leno ya yi kokarin tare ta. M﻿ai shekara 22 ya yi murna kan kwallon da ya ci kuma na 18 a kakar nan, dan wasa na biyu da ya zura kwallo a wasa shida a gida a jere, bayan Alvaro Negredo a 2013. T﻿o sai dai dan kwallon ya sanar da Sky Sports cewar ''Gabana ya fadi - yanayin da gabana ya fadi sosai kenan a tarihin rayuwata. F﻿enariti a lokacin daf a tashi daga wasa? Hakila dole na shiga damuwa,'' kamar yadda ya sanar da BBC. ''Yanayi ne na bukatar natsuwa ka samar da abin da ake bukata kuma abin da na yi kenan, jin dadi mai yawa idan ka zura kwallo a raga. '﻿'Na yi jinya makonni, kuma abu ne mai mahimmaci a tare da mu da muka yi nasara.'' T﻿un farko Haaland wanda ya fara karawar a kan benci ya ci kwallo da ka daga bayan da ya shiga wasan, amma VAR ta soke da cewar an yi satar gida. K﻿awo yanzu Haaland ya zura kwallo 18 a Premier League a wasa 12, kuma na 23 a karawa 17 da ya yi wa City a dukkan fafatawa a kakar nan.	https://www.bbc.com/hausa/articles/cgl2mend8pno
technology	Iran na 'amfani da sabbin na'urorin inganta sinadarin uranium'	Iran ta bayyana cewa ta fara amfani da sabuwar na'ura domin kara inganta sinadarin uranium dinta, a wani mataki  na kara bujera wa yarjejeniyar da aka yi da kasar a 2015 kan nukiliya tare da manyan kasashen duniya. Iran din na amfani da irin wannan samfarin nau'rar kusan guda 40, kamar yadda mai magana da yawun hukumar da ke kula da harkar nukiliya ta Iran ya bayyana. Za a iya amfani da sinadarin uranium din da aka inganta wajen hada irin man da ake amfani da shi wajen samar da makamin nukiliya. Iran dai ta fara watsi da yarjejeniyar da aka yi da ita a watan Yuli bayan da Amurka ta kakaba mata takunkumi. Shugaban Amurka Donald Trump na son tilasta wa  Iran sa hannu a wata sabuwar yarjejeniya da zai dakatar da kasar daga shirye-shiryenta na nukiliya da kuma dakatar da ita daga inganta makamai masu linzami. Amma dai Iran ta ki amincewa da hakan. Sauran kasashen da ke cikin wannan yarjejeniya sun hada da Birtaniya da Faransa da China da Rasha. Wadannan kasashen sun yi iya kokarinsu wajen ganin cewa wannan yarjejeniyar ta dore amma takunkumin da Amurka ta kakaba wa Iran ya janyo yawan man da Iran din ke fitarwa ya ragu matuka. Haka zalika darajar kudin kasar ta yi warwas, farashin kayayyaki sun yi tashin gwauron zabi a kasar. Me Iran ta yi dangane da haka? Mai magana da yawun hukumar da ke kula da harkokin nukiliya ta Iran din Mista Behruz Kamalvandi ya bayyana sabbin matakan da kasar za ta dauka a ranar Asabar. Ya shaida wa taron manema labarai cewa hukumar ta samar da na'urar sarrafa sinadarin uranium samfarin ''20 IR-4 da 20 IR-6. Wacce za ta iya sarrafa sinadarin zuwa mafi inganci. Ya bayyana cewa samfarin na'urar za ta sarrafa sinadarin zuwa adadin abin da kasar ke bukata. Ya ce kasar za ta iya dakatar da matakan da take dauka a halin yanzu, da sharadin idan sauran kasashen za su koma ga alkawuran da suka dauka karkashin yarjejeniyar. Kungiyar da ke sa ido kan nukiliya ta duniya ta tabbatar cewa Iran ta saba yarjejeniyar da aka yi da ita inda kasar ke inganta sama da kilogram 300 na sinadarin uranium.	https://www.bbc.com/hausa/labarai-49620714
business	An kashe mutum 12 a zanga-zangar Iran kan farashin fetur	Jami'ai a Iran sun ce an kashe mutum 12 a zanga-zangar kwana uku da aka yi wadda ta samo asali daga tashin gwauron zabi da farashin man fetur din kasar ya yi. Birane da yawa sun gudanar da zanga-zangar inda suka rufe manyan tituna, suka kuma kai hari a bankuna da wasu gine-gine na gwamnati a wasu wuraren. Hukumomi sun dakile hanyar sadarwa ta intanet domin rage yaduwar bayanai akan lamarin, a yanzu haka ba a iya cewa ga halin da ake ciki akan lamarin. Sai dai, gwamnati na cewa, abubuwa sun yi sanyi. Farashin man fetur ya tashi a daukacin Iran da kashi 50 bayan da aka janye tallafin man. Dalilin yin haka a cewar gwamnati, shi ne don ta samu kudin da za ta tallafawa marasa karfi. Dama Iran na fama da gurguncewar tattalin arziki saboda takunkumin da Amurka ta kakaba mata tun bayan da kasashen biyu su ka yi baram-baram kan shirin nukiliyar Iran. Mutune biyu sun  rasa rayukansu a garuruwan Sirjan da Behbahan kuma gwammai sun jikkata. Kafofin yada labaran cikin gida sun ruwaito cewa an yi artabu da jami'an tsaro a lokacin da masu zanga zangar suka yi yunkurin kona wata ma'ajiyar man fetur a ranar Juma'a. Wasu garuruwan da rikicin ya shafa sun hada da babban birnin kasar wato Tehran da Kermanshah da Isfahan da Tabriz da Karadj da Shiraz da Yazd da Boushehr da kuma Sari. A yawancin biranen masu boren sun rufe hanyoyi ta yin amfani da ababen hawansu don rufe hanya. Wasu hotunan bidiyo da aka wallafa a internet ya nuna wasu gine gine na ci da wuta da suka hada da bankuna. Shugaba Hassan Rouhani ya bayyana cewa kashi 75 na yan kasar na cikin matsi, kuma karin farashin zi tafi ne kacokam kan tallafa musu don ganin sun samu saukin rayuwa. Iran na daga cikin kasashen da ke samar da man fetur a duniya, kuma ta na sayar da man na ta da sauki sosai. To sai dai takunkumin da Amurka ta kakaba mata ya dagula al'amura a kasar, da suka hada da kasa samun damar shigo da injinonan da mahakar man fetur din kasar ke bukata. Bugu da kari, tattalin arzikin ta ya lalace, yayin da darajar kudin ta ta yi kasa,dalilian da suka haifar da hauhawar farashin ababen more rayuwa.	https://www.bbc.com/hausa/labarai-50462334
entertainment	Kannywood: Mutanen da ke jan akalar Arewacin Najeriya a fannin nishadi	"A shekarun baya-bayan nan, an ga wani sauyi ko sabon salo a tsarin fina-finan Kannywood, wato shirye-shirye na dogon zango ko series. Asali yadda aka sani, akan yi fim a kasa shi gida daya ko biyu wani lokaci har zuwa uku. Sai ga shi masu shirya fina-finan sun bullo da wani sabon salon yin fim wanda za a kwashe wata da watanni ana nuna shi wato duk mako akan saki sabon bangare, ko kuma episode. Sannan akan raba fina-finan ne zango-zango. Wannan salon ya yi matukar samun karbuwa a tsakanin masu kallo. Zai yi wahala ka ga taron mata, har ma da maza musamman matasa na Hausawa ba ka ji an ambato shirin Gidan Badamasi ba, ko Dadin Kowa ko Labarina ba. Ana iya cewa ma yadda mutane ke ambato taurarin wadannan shirye-shirye, kai ka rantse 'yan uwansu ne ko abokansu. Har sabbin karin magana aka samar daga fina-finan a maganganun mutane na yau da kullum saboda tasirin da suka yi Sai ka ji an ce ""Wane talauci kamar Kamaye"" ko a ce ""Kar dai ka zama mayaudari fa irin Mahmud din Sumayya."" Haka ma a shafukan sada zumunta. Wannan na nuna yadda masu kallo ke nishadantuwa da samun nutsuwa yayin kallon fina-finan. An san cewa duk wani abu da ya samu karbuwa irin wannan, dole ne akwai mutane a bayan fage da suka dage wajen ganin ya yi fice. Wannan makalar za ta duba mutanen da ke shirya fina-finai na dogon zango na Dadin Kowa da Kwana Casa'in da Gidan Badamasi da Labarina. Salisu T Balarabe- Shirin Dadin Kowa da Shirin Kwana Casa'in Salisu T Balarabe shi ne jagoran shirye-shiryen Dadin Kowa da Kwana Casa'in da ake nuna a tashar Arewa 24 da ke tauraron dan Adam. A kan nuna sabon shirin Dadin Kowa duk ranar Asabar da karfe 8 na dare, Kwana Casa'in kuma duk ranar Lahadi da karfe 8 na dare. Shi ne shugaban kamfanin ACCUTZ Media mai shirya fina-finai. Salisu ya yi karatu mai zurfi a bangaren shirya fim, sannan yana da kwarewa a aikin jarida da rubutu da harkar komfuta. Ya taba rike mukamin mataimakin shugaban Kungiyar Masu Tace Hoto ta Arewa (GAVE) sannan ya yi sakataren Kungiyar Masu Tace Hoto ta MPEG. Ya karbi lambobin yabo a gida Najeriya da kuma waje. Salisu ya shirya fina-finai da dama a Kannywood kamar Taron Dangi da Gantali da Zo Muje da Halimatus Sadiya da Sansanin Tuarari da dai sauransu, kuma duka wadannan ba fina-finai ne na dogon zango ba. Ya ce an fara haska shirin Dadin Kowa ne a shekarar 2014, kuma shiri ne da ke hasko zamantakewa ta yau da kullum a rayuwar al'ummar Najeriya musamman a arewacin kasar masu karamin karfi. ""Wannan shirin an tsara shi ne don ya duba yadda masu karamin karfi ke rayuwa a arewacin Najeriya, ba tare da an duba bambancin yare ko kabilanci ko addini ba,"" a cewar Salisu. ""Shi ya sa ma idan aka duba shirin ba kasafai a ke nuna birni ba. Kusan komai a kauye a ke nunawa,"" in ji shi. Shirin na duba al'amuran da suka fi damun al'umma kamar ta'addanci da tu'ammali da miyagun kwayoyi da zaman aure da almajirci da talauci da cin hanci da rashawa da garkuwa da mutane don kudin fansa da dai sauransu. Kawo yanzu, shirin Dadin Kowa na da episode sama da 250 idan aka hada duka bangarorin shirin da suka hada da Dadin Kowa da Dadin Kowa Sabon Salo da Dadin Kowa Wasa farin Girki. Salisu T Balarabe ya ce an kirkiri Shirin Kwana Casa'in ne musamman don a duba matsalar cin hanci da rashawa a Najeriya. ""Mutane da dama kan yi tunanin shirin siyasa ne kawai amma asali abun da shirin ke so ya nuna shi ne yadda cin hanci da rashawa ya yi katutu, kuma a nazarin da aka yi sai muka ga wannan matsalar ta fi yawa a bangaren wutar lantarki da ilimi da kiwon lafiya. ""Sai muke kokarin samar da mafita ta hanyar kirkirar labaran da ke cikin wannan shirin,"" a cewarsa. Falalu Dorayi- Shirin Gidan Badamasi Falalu Abubakar Dorayi shi ne shugaban kamfanin Dorayi Films and Distribution Limited da ke shirye fim din Gidan Badamasi a tashar nan ta tauraron dan Adam ta Arewa 24 duk ranar Alhamis. Falalu ya fara harkar fim ne a shekarar 1997 bayan kammala karatunsa na sakandire. Dorayi na daya daga cikin manyan masu shirya fina-finai a Kannywood, kuma a wasu lokutan ma ya ba da umarni sannan ya kan fito a dan wasa. A shekarar 2019 ne ya fara bayar da umarni kuma ya fara fitowa a fim mai dogon zango na Gidan Badamasi. Gidan Badamasi dai a iya cewa shiri ne na barkwanci wanda ke nuna iyalin wani mai dukiya, Alhaji Badamasi mai tarin 'ya'ya. Shirin Gidan Badamasi ya hasko rayuwar wadannan 'ya'ya nasa da ke da mabambantan halaye amma dukkansu ke da buri guda- mahaifinsu ya rasu sun gaji dimbin dukiyar da ya tara. Falalu Dorayi ya ce ya kirkiri shirin Gidan Badamasi ne saboda yadda ya ga an yi wa bangaren barkwanci a masana'antar Kannywood ""rikon sakainar kashi."" ""A baya fina-finai na sun fi mayar da hankali kan zamantakewa da laifuka. Sai na ga bangaren barkwanci kuwa sai a ce an nadi fim a 'yan kwanaki shi ya sa na sauya akalata"", in ji Falalu. Wannan sauyin da ya yi ya haifar da fina-finai barkwanci kamar Ibro Dan Fulani da Hotiho da Ibro Dan Magori da Namamajo da dai sauransu wanda duk shi ne ya shirya su. Falalu ya ce ""shi ya sa ko da aka gayyace ni in fara shirya fim mai dogon zango kawai na tsunduma bangaren barkwanci kuma na samar da Gidan Badamasi don na fi yarda da irinsu."" Ya ce yana cikin mutanen da suka sauya akalar fina-finan Ibro da aka fi sani a baya da 'camama'. Falalu marubuci ne kuma ya ce ya shirya fina-finai sama da dari kawo yanzu. Haka kuma, ya lashe lambar yabo ta mai ba da umarnin da ya fi kowanne kwarewa a kalla sau biyar. Falalu Dorayi ya sha hada kai da manyan hukumomi wajen shirya fina-finai, kamar hukumar UNICEF don wayar da kan al'umma a arewacin Najeriya kan matsalolin shayarwa da yin bahaya a bainar jama'a da cutar shan Inna da dai sauransu. Aminu Saira- Shirin Labarina Aminu Muhammad Ahmad wanda aka fi sani da Aminu Saira shaharraren mai ba da umarni kuma mai shirya fina-finai ne a Kannywood. Aminu ne shugaban kamfanin Saira Movies kuma shi ne jagoran shirin Labarina da ake nuna wa a tashar Arewa 24 duk ranar Litinin da karfe 8 na dare. Ya fara bayar da umarni ne a Kannywood a shekarar 2006 da fim dinsa mai suna Musnadi. Ya rubuta kuma ya bayar da umarnin fina-finai da dama kamar Jamila da Jamilu da Ashabul Kahafi da Ga Duhu Ga Haske da Maryam Diyana da Dare Da Yawa da Rai da Rai ddai sauransu. Aminu dan uwane ga mawaka Misbahu M Ahmad da Naziru M Ahmad wanda aka fi sani da Sarkin waka. Aminu ya samu lambobin yabo da dama a harkar shira fim inda a shekarar 2014 ya lashe lambar yabo na bayar da umarni na Jurors Choice Awards. Saira ya bayyana cewa ya fara shirin Labarina bayan da ya yi la'akari da yadda hankalin masu bibiyar fina-finan Hausa ya fara karkata kan shirye-shirye na dogon zango na Indiya da Turkiyya da Koriya. ""Sai na fahimci idan ba mu tashi tsaye mun kirkiri wani abu makamantan wadannan fina-finan ba, za a bar mu a baya."" ""A lokacin ne na zauna da abokin aikina Nazifi Asnanic muka fara aiki kan Labarina,"" a cewar Saira. Ya bayyana cewa burinsa shi ne ya fitar da sakonnin juriya da hakuri da kai zuciya nesa da illar nuna zalama a wannan shiri. Aminu Saira ya ce yana alfahari da karbuwar da shirin Labarina ya samu sosai duk da cewa ya kunshi soyayya amma ""sai ka ga manyan mutane maza daga ko wane bangare"" suna bibiyar shirin. Aminu Saira na daya daga cikin masu ba da umarni mafiya tsada a Kannywood. A shekarar 2016 ne aka bayyana Aminu Saira a matsayin mai ba da umarnin da ya fi ko wanne a masana'antar."	https://www.bbc.com/hausa/rahotanni-55637461
politics	Gwamnonin Najeriyar da suka je Kotun Koli da kafar dama a 2020	"Hukunce-hukuncen da kotun koli ta yanke a kan zabukan gwamnonin jihohi a Najeriya sun bar wasu 'yan takara da magoya bayansu cikin tagumi yayin wasu ke farin ciki. Masu korafi a kan sakamakon zabukan da hukumar zaben Najeriya INEC ta bayyana sun shigar da kara a gaban kotunan sauraren kararrakin zabe, tare da daukaka kokensu zuwa kotun daukaka kara har zuwa kotun koli domin neman adalci. Hukuncin kotun koli shi ne na karshe kuma daga shi babu wata dama ta daukaka kara sai dai hakuri. A baya-bayan nan alkalan kotun kolin Najeriya karkashin mai shari'a Mary Odili sun sauke David Lyon na jam'iyyar APC a matsayin wanda ya lashe zaben gwamnan jihar Bayelsa. Ana ganin wannan matakin na nufin Diri Duoye da jam'iyyarsa sun tsinci dami a kala ne a ranar 13 ga watan Fabrarirun 2020 a jajibirin rantsar da Mista Lyon a matsayin gwamnan jihar. Amma saboda rashin cikakken sakamako, babu wanda ya tabbatar da abin da zai faru a Bayelsa, ganin cewa kotun ba ta fayyace dukkan batutuwan da suka shafi shari'ar ba. A baya kotun daukaka kara ta tabbatar da Lyon a matsayin zababben gwamnan jihar kamar yadda hukumar zabe ta bayyana cewa shi ne ya yi nasara a zaben ranar 16 ga watan Nuwamban 2019. Da yake karanta hukuncin kotun kolin mai shari'a Ejembi Eko ya ce kotun ta soke zaben Lyon ne saboda mataimakinsa Biobarakuma Degi-Eremienyo ya bayar da takardun karya ga INEC domin samun tsayawa takara. Alkalan sun soke kuri'un da Lyon da Degi-Eremienyo na jam'iyyar APC sannan suka ayyana jam'iyyyar da ta fi samun kuri'un da ake bukata a zaben a matsayin wadanda suka yi nasara. Kotun kolin ta kuma umurci INEC ta soke shaidar cin zaben da ta ba wa David Lyon da mataikinsa. Sai dai kawo yanzu hukumar zabe a Najeriya na dakon cikakken hukuncin da kotun kolin ta gabatar domin sanin mataki na gaba - wanda shi ne ta mika wa dan takarar jam'iyyar PDP shaidar lashe zaben - ko kuma tasake gudanar da wani zaben nan ba da jimawa ba. A watan Nuwambar 2019 ne INEC ta ayyana Lyon na jam'iyyar APC a matsayin wanda ya lashe zaben gwamnan jihar, bayan ya samu kuri'u 352,552. INEC ta kuma bayyana Douye Diri na jam'iyyar PDP a matsayin wanda ya zo na biyu da yawan kuri'a 143,172. Hope Uzodinma  - Imo Murna ta koma ciki a wurin jam'iyyar PDP da tsohon gwamnan jihar Emeka Ihedioha, bayan kotun koli ta soke zabensa da aka yi a ranar 9 ga watan Maris din shekarar 2019. A hukuncin da ta yanke a ranar 14 ga watan Janairun 2020, Kotun Kolin ta ba da umurnin a rantsar da Hope Uzodinma na jam'iyyar APC washegari, a matsayin zababben gwamnan Imo. Hukuncin kotun kan zaben na Imo ya daure wa 'yan kasar da dama kai, musamman 'yan siyasa da ke ganin akwai bukatar Kotun Kolin ta sake zanari a kan hukuncin. Masu kokwanto a kan hukuncin na ganin Kotun Kolin ta yi kuskure wajen bayyana yawan kuri'un da ta bayyana a matsayin adadin da mayan 'yan takarar suka samu a zaben. Daga cikinsu akwai masu cewa yawan kuri'un da kotun ta bayyana ya wuce wanda INEC ta bayyana a matsayin wadanda aka jefa a zaben. Jam'iyyar ta yi zanga-zangar kin amincewa da hukuncin wanda ta ce yana cike da kurakurai, tare neman kotun ta gyara hukuncin da ta yanke kan zaben na gwamnan jihar Imo. PDP na ganin hukuncin barazana ce ga dimokradiyyar kasar, kuma yana iya sa jama'a su yanke kauna ga tsarin shari'ar kasar. ""Kuri'un da aka tantance kafin zaben ba su kai yawan wadanda kotun ta ce an kada ba, wannan kadai ya isa jefa shakku a zukatan jama'a,"" a cewar Sakataren jam'iyyar na kasa, Sanata Umar Tsauri. Amma wani masanin shari'a, Barrister Bulama Bukarti, ya ce ""Idan kotun koli ta yanke hukunci to ya zauna kenan, dalili kuwa shi ne dole ne ya kasance shari'a tana da iyaka, idan ba haka ba kenan za a yi ta shari'a ne shekara da shekaru babu iyaka, don haka hukuncin ya zauna''. Abdullahi Ganduje - Kano Shi ma gwamnan Kano Abdullahi Umar Ganduje ya tsallake siradi bayan Kotun Koli ta yi watsai da karar jam'iyyar PDP da dan takarar gwamnanta a jihar Abba Kabiru Yusuf a zaman kotun na ranar 20 ga watan Janairun 2020. Abba da jam'iyyar Kano sun daukaka kara zuwa kotun koli ne bayan Ganduje da jam'iyyarsa ta APC sun yi nasara a kotun sauraren karar zabe a Kano da kotun daukaka kara da ke zamanta a Kaduna. Alkalan kotun sun tabbatar da nasarar Ganduje a zaben kamar yadda INEC ta bayyana kuma hukuncin sauran kotunan suka tabbatar. A ranar 12 ga watan Afrilun 2019 ne PDP da Abba suka shigar da kara a kotun sauraron kararrakin zaben jihar tana kalubalantar sakamakon zaben da INEC ta sanar cewa Ganduje ya yi nasara. Jam'iyyar adawar na ikirarin dan takararta ne ke da mafi yawan kuri'un da aka jefa a zaben ranar 9 ga watan Maris, da aka kammla a ranar 23 ga watan Maris na 2019. Bayan sanar da sakamakon zagayen farko na zaben wanda Abba ke kan gaba, an gudanar da karashen zaben a ranar 23 ga watan na Maris inda INEC ta sanar da Ganduje a matsayin wanda ya yi nasara. Aminu Tambuwal - Sokoto Gwamnan jihar Sokoto Aminu Waziri Tambauwal na daga cikin wadanda suka yi nasara a Kotun Koli wadda ta tabbatar da nasararsa a zaben gwamnan jihar na 2019. Tun da farko Tambuwal ya samu nasara a kotu sauraren karakin zaben gwamnan jihar Sokoto, da kuma kotun daukaka kara a Kaduna. Kotunan biyu sun yi watsi da karar da dan takarar jam'iyyar APC Ahmed Aliyu ya shigar na kalubalantar nasarar Tambuwal na jam'iyyar PDP a zaben. A zamanta na ranar Litinin 20 ga watan Janairu 2020, Kotun Koli ta yi watsi da karar da jam'iyyar APC da dan takar gwamnanta a jihar Sokoto Ahmed Aliyu suka shigar a gabanta, suna kalubalantar nasarar Tambuwal zaben gwamnan jihar. INEC ta sanar da Tambuwal a matsayin wanda ya nasara a zaben gwamnan jihar Sokoton bayan ya samu kuri'a 512,002. Hukumar ta ce Tambuwal ya  doke babban abokin hamayyarsa, Ahmed Aliyu na jam'iyyar APC wanda ya zo biyu da yawan kuri'u 511,660. Simon Lalong - Filato Nasarar gwamna Simon Lalong na jihar Filato ta tabbata a Kotun Koli bayan alkalan da suka saurari karar sun yi watsi da zargin magudin da babban abokin hamayyarsa Jeremiah Useni na jam'iyyar PDP suka yi. Kotun ta tabbatar da zaben da Simon Bako Lalong na jam'iyyar APC a matsayin halastaccen gwamnan jihar, saboda masu karar sun kasa gabatar da hujjojin da za su gamsar da kotun a kan zargin. Bala Muhammad - Bauchi A kan zaben Bauchi kuma, Kotun Koli tabbatar da dan takarar jam'iyyar PDP Bala Muhammad ta yi a matsayin gwamnan jihar. Hakan ya faru ne a ranar 20 ga watan Janairun 2020 bayan alkalan kotun sun yi ittifaki wajen watsi da karar da tsohon gwamnan jihar Muhammad Abdullahi Abubakar ya shigar yana kalubalantar nasarar Bala Muhammad a zaben. Muhammad Abubakar ya daukaka kara zuwa Kotun Kolin ne a zargin da ya yi na cewa an tafka magudi a zaben da INEC ta bayyana Bala Muhammad a matsayin wanda ya samu nasara. Kafin nan, a karshen shekarar 2019 ne gwamnan jihar Kaduna, Nasir El-Rufai ya samu nasara a Kotun Koli a kan Isah Muhammad Ashiru da jam'iyyar PDP da ke kalubalantar nasarar El-Rufai a zaben gwamnan jihar na ranar 9 ga watan Maris na 2019. A zaman kotun na ranar 18 ga watan Disamban 2019, alkalai bakwai na kotun da Mai shari'a Mary Odili ta jagoranta suka tabbatar da zaben El-Rufai a matsayin gwamnan jihar ta Kaduna. AA Sule - Nassarawa A ranar ne kuma Mai Shari'a Mary Peter-Odili ta yi watsi da daukaka karar da David Ombugadu na jam'iyyar PDP ya yi na kalubalantar zaben Gwamna Abdullahi A. Sule na jihar Nassarawa. Alkalan sun ce mai daukaka karar da jam'iyyarsa ta PDP ba su da kwararan hujjoji. Kotun ta kuma tabbatar da nasarar gwamnan jihar katsina Aminu Bello Masari da Babajide Sanwo-Olu na jihar Legas bayan ta yi watsi da kararrakin da aka shigar na kalubalantar zabensu. Kotun ta kuma tabbatar da nasarar Seyi Makinde a zaben gwamnan jihar Oyo, bayan ta yi  watsi da hukuncin kotun daukaka karar da ta soke hukuncin da kotun sauraren karar zaben gwamnan jihar. Ta yi watsi da karar ne, wadda jam'iyyar APC da dan takararta Adebayo Adelabu suka shigar. Kotun daukaka karar ta ce kotun sauraren kararrakin zaben ta yi kuskure wajen yin watsi da korafin jam'iyyar APC, amma ta ki tsige Makinde a matsayin gwamnan Oyo. Amma Kotun Koli ta soke hukuncin. Alkalan Kotun Kolin sun kuma yanke hukuncin da ke tabbatar da Babajide Sanwolu a matsalyin zababben gwamnan jihar Legas. Kotun ta yi watsi da kararrakin da aka shigar masu kalubalantar nasarar Sanwolu a zaben gwamnan jihar."	https://www.bbc.com/hausa/51493292
religion	Makarantar allon da almajiranta ba sa yin bara a Kano	Danna hoton da ke sama don kallon bidiyon: Madinatul Ahbab, makarantar allo ce a unguwar Fagge da ke Kano wadda aka kafa a shekarar 1954 da manufar koyar da karatun Qur'ani. Makarantar ta banbanta da sauran makarantun allo ta hanyar kange almajiranta daga yin bara kasancewar mahaifan yaran ne ke tura musu abinci. Wani abun da ya kara banbanta makarantar da sauran makarantun na allo shi ne yadda ake koyar da ilimin zamani.	https://www.bbc.com/hausa/articles/cv2mld998e2o
religion	Watan Muharram: Muhimmancin watan farko na shekarar Musulunci	"Al'ummar Musulmi na fara shiga watan Muharram ne a kowace shekarar Musulunci a matsayinsa na watan farko, wanda kuma yake da wasu keɓantattun ayyuka na ibada da tarihi. Fadar Sarkin Musulmi a Najeriya Mai Alfarma Sa'ad Abubakar III ta bayyana Talata a matsayin ranar 1 ga watan na Muharram - wadda ta yi daidai da 10 ga watan Agustan 2021 - da kuma sabuwar shekarar Musulunci ta 1443 bayan Hijirar Annabi Muhammadu SAW daga Makka zuwa Madina. Ita ma Saudiyya ta ce Talata ce 1 ga sabuwar shekara saboda rashin ganin jaririn watan Muharram a ƙasar. Ko watan na Muharram na da muhimmanci ko daraja ta musamman? Mun amsa wannan tambaya da ma wasu. Mece ce ma'anar 'Muharram'? Kalmar 'Muharram' wadda Larabci ce, na nufin wani abu mai tsarki ko kuma wanda aka tsarkake. Saboda haka idan aka haɗa kalmar Muharram da kalmar 'shahru' - wato wata da Hausa - tana nufin wata mai tsarki. Malamai sun ce Allah da kansa ya jingina wa kansa sunan watan a wani hadisi. Watan Muharram na kamawa ne da zarar an yi sallar layya a ko kuma Idin Babbar Sallah a watan Zul-Hijja, inda Musulmai ke yanka dabbobi irin su raguna da shanu da raƙuma domin ci da kuma taimaka wa mabuƙata. Kasancewarsa wata na farko a kalandar Musulunci, ana kallon watan Muharram a matsayin wata alama ta mafarin sababbin abubuwa a sabuwar shekara. Fitaccen malamin addini Sheikh Dr. Ibrahim Disina ya faɗa wa BBC Hausa cewa Muharram ɗaya ne cikin wata huɗu da suka fi alfarma (daraja) a shekarar Musulunci. ""Cikin huɗun ma shi ne [Muharram] ya fi su falala da matsayi kamar yadda ibn Rajab ya ambata,"" a cewar Malam Disina. Ya ƙara da cewa shi ne wata ɗaya cikin watannin shekara guda 12 wanda Allah ya danganta shi zuwa gare shi a cikin Hadisi. ""Manzon Allah SAW ya faɗa da kansa cewa: Shaharullahlil Muharram [Watan Allah mai alfarma]."" Kamar yadda aka san wasu watannin Musulunci sun keɓanta da wasu ibadu, haka shi ma Muharram na da nasa abubuwan da ake buƙatar Musulmai su dinga yi. Dr. Disina ya bayyana wasu na'ukan azumi a matsayin babbar ibadar da ake son a dinga yi. Su ne: Baya ga wata 12 da ake da su a kalandar Musulunci, akwai huɗu da ke da alfarma ko daraja ta musamman. Su ne: Bikin shiga sabuwar shekara ya danganta da aƙidar da musulmi yake bi cikin ƙungiyoyin addinin Musulunci. Duk da cewa wasu kan yi bikin, Dr. Ibrahim Disina ya ce a ilmance babu wani abu na biki da Shari'ar Musulunci ta tanadar na bukukuwa. A cewarsa: ""Amma a siyasance, wasu ƙasashe na ɗaukar wannnan rana da matsayi har sukan bayar da hutu a ƙasar saboda kamawarsa [Muharram]; kamar a Masar da Jordan da Kuwait da Qatar da sauransu, kamar yadda jihohin Kano da Oyo suka bayar da hutu don wannan rana.""A Najeriya, ƙungiyoyin addini suna kiraye-kiraye ga gwamnati ta mayar da wannan ranar ta hutu kamar yadda ake yi  a farkon shekarar miladiyya."	https://www.bbc.com/hausa/labarai-58149855
politics	Jam'iyyar APC: Sabuwar rigima ta kunno kai a jam'iyya mai mulkin Najeriya	A Najeriya duk da yunkurin da kwamitin shugabancin wucin-gadi na jam'iyyar APC mai mulki ke cewa yana yi domin sasanta rikice-rikicen cikin gida da suka dabaibaye jam'iyyar, ga alama har yanzu da sauran rina a kaba. Dama Shugaban Najeriya Muhammadu Buhari ne ya jagoranci kafa kwamitin domin sasanta 'ya'yan jam'iyyar bayan barakar da ta kunno a cikinta wadda ta kai ga cire shugabanta Adams Oshiomole daga mukaminsa a watannin baya. Yanzu wasu daga cikin jiga-jigan jam'iyyar dai sun yi kira ga kwamitin rikon kwaryar karkashin jagorancin gwamnan jihar Yobe, Mai Mala Buni, da ya gudanar da babban taron jam'iyyar na ƙasa a watan gobe domin samun cikakkun shuwagabannin jam'iyya, idan ba haka ba kuma su ɗauki matakan ganin an rusa shi. Suna dai zargin cewa - kwamitin yana wuce gona da iri - inda ya ɓuge da wasu ayyuka waɗanda ba su cikin nauyin da aka rataya masa, don dai ya ci gaba da jan ragamar jam'iyyar ta APC. Daya daga cikin kusoshin jam'iyyar ta APC masu nuna rashin gamsuwa da tafiyar jam'iyyar a yanzu, Sanata Kabiru Marafa, ya ce kwamitin na wuce gona da iri. Sanata Marafa wanda ya taba neman yi wa jam'iyyar takarar kujerar gwamna a jihar Zamfara, ya ce aikin da kwamitin ke yi na yin rajistar 'ya'yan jam'iyya a fadin kasar  ya saba ka'idar aikin da aka ba shi. Ya shaida wa BBC cewa yin rajistar ba ya cikin aikin da aka ba kwamitin rikon kwaryar inda ya kara da cewa ''Abin da aka ba ku ku je ku yi, babu wannan rajistar a ciki. Kuma yin rajistar nan zai kara kawo baraka a tsakanin 'ya'yan jam'iyyar'' To sai dai wani jigo a jam'iyyar ta APC kuma tsohon mai bai wa shugaba Buhari shawara kan lamuran majalisa, Hon. Kawu Sumaila, ya ce aikin kwamitin na yin rajistar 'yan jam'iyya na kan turba domin dama bisa tsarin jam'iyyar wajibi ne duk bayan kimanin shekaru shida a sake sabunta rajistar 'yan jam'iyyar domin 'tantancewa da tabbatar da halin da 'yan jam'iyya da suke ciki''. Kawu Sumaila ya ce wannan na cikin aikin da aka bai wa kwamitin na Mai Mala Buni. Rikicin cikin gidan dai na daya daga cikin manyan matsaloli da ke kawo wa jam'iyyar ta APC mai mulkin Najeriya cikas, inda a baya-bayan nan ta sha kaye a zaben gwamnan jihar Edo a hannun jam'iyyar hamayya ta PDP. Wakilin BBC Zaharaddeen Lawan ya ce ga alama dalilan rigingimun cikin gida da jam'iyar ke fuskanta sun har da kulle-kullen manyan zabukan 2023, lokacin da ake sa ran wa'adin mulkin shugaba Muhammadu Buhari zai cika. Masu korafi kan salon aikin kwamitin rikon kwaryar na cewa kamata ya yi kwamitin ya shirya babban taron jam'iyya na kasa domin zaben shuwagabanni masu cikakken iko da wa'adin mulki su tafiyar da jam'iyyar. Suna cewa rashin yin, hakan zai iya yin karan tsaye ga jam'iyyar. To sai dai duk da kiraye-kiraye da wasu 'yan jam'iyyar ke yi na a samar da cikakkun shuwagabanni, jam'iyyar ta APC ta ce ba zata gudanar da zaben sabbin shuwagabanni a yanzu ba. Wata sanarwa da kakakin jam'iyyar na kasa Yekini Nabena ya fitar, ta ce ba za a yi babban taron jam'iyya ba sai an dinke barakar da ke cikin jam'iyyar. Shi ma Honourable Kawu Sumaila ya ce ba za a yi zabukan shuwagabannin jam'iyya ba sai a samu nasarar sasantawa, da kuma yin sabuwar rajistar 'ya'yan jam'iyyar. Sanarawar jam'iyyar APC ta ce kawo yanzu an samu ci gaba wajen aikin sulhunta 'ya'yan jam'iyyar a wasu jihohin kasar. Hedikwatar jam'iyyar APC ta kasa dai ta ce kwamitin rikon kwaryar wanda babban aikinsa shi ne sulhu a cikin jam'iyyar, ya samu nasarar sasanta 'ya'yan jam'iyyar a jihohin da suka hada da: Bauchi, Cross River, Edo, Ekiti, Enugu, Ondo, Oyo da kuma Zamfara. To sai dai jigo a jam'iyyar ta APC da ya fito daga jihar Zamfara, Sanata Kabiru Marafa, ya ce ba a yi aikin sasantawa a jihar Zamfara ba domin a matsayinsa na mai rike da bangare guda na jam'iyyar amma ba a tuntube shi ba. Ya kuma ce muddin za a yi sulhu a jihar Zamfara, to dole ne a tuntube shi domin yana cikin wadanda aka 'muzguna' masu. ''Ni ban ce ba wani wanda za a yi sasanci da shi ba, amma ni ina cikin wadanda lallai-lallai dole ne a yi sasanci da ni, domin an muzguna mun kuma an yi mun abin da ba daidai ba.'' Game da batun wuce gona da iri da suke zargin kwamitin riko na jam'iyyar ke yi, Sanata Marafa ya ce muddin kwamitin bai daina yin aikin da ba a bashi ba, to za su garzaya kotu domin kalubalantar kwamitin. Bai dai bayyana ko zuwa yaushe ne za su shigar da karar ba. To amma yayin da yake kare aikin kwamitin musamman na yin sabuwar rajista, Tshohon mai bai wa shugaba Buhari shawara kan lamuran majalisar dokoki, Sulaiman Kawu Sumaila, ya ce kundin tsarin mulkin jam'iyyar ya ba kwamitin ikon sabunta rajistar. Ya kuma ce tabbas har yanzu akwai sauran baraka a jam'iyyar amma ya bayyana fatan za a dinke ta. Ya kuma ce sabunta rajistar na daya daga cikin matakan farko da suka wajaba kafin gudanar da zabukan shuwagabanni a dukkan matakai na shugabanci. Wasu masharhanta dai na ganin wannan rikici na cikin gida da jam'iyyar APC mai mulki ke fama da shi, ka iya bin ta har zuwa manyan zabuka na 2023 musamman idan aka yi la'akari da irin muradu daban-daban dake cikin jam'iyyar da kuma yadda wasu ke ci gaba da nuna rashin gamsuwa da yadda ake tafiyar da lamuranta.	https://www.bbc.com/hausa/wasanni-54869196
technology	Ya kamata ku bar komfutarku tana caji ko yaushe?	"Tambayar da aka fi yawan yi ita ce ta yaya masu amfani da na'ura mai ƙwaƙwalwa za su ƙara wa batirinta caji, ko yadda za ka kauce wa mutuwa katsahan. Yayin da yawancin batira ke lalacewa, wasu na tababar ko dai yadda muke amfani da su ne ke janyo mutuwarsu dungurugum, ko yadda suke riƙe cajin. Idan haka ne ta yaya za mu yi amfani da batirin? Bayan amfani da batiri na tsawon lokaci, yana mutuwa, masu amfani da shi na mamakin ko amfanin da suke yi da shi na kara ta'azzara lalacewarsu, ko sanya batirin yin sanyi. Ta wani bangaren, ko za mu iya cajinsu 100 bisa 100 a ko da yaushe, ko kunna nau'arar kamar yadda ya kamata? Sashen BBC Mundo ya tattauna da ƙwararrun kan hanyar da ta dace mu yi amfani da batirin wanda yawanci ana hada su ne da ma'adinin lithium. Tsahon lokacin da Batiri zai yi ""Fasahar yin batiri na bunkasa ne da tafiyar zamani. Shekaru goma baya, karfin batirin na'ura mai kwakwalwa samfurin laptop ya fara tabarbarewa, bayan zagayawar daruruwan yadda ake cajinsu,"" in ji Ashley Rolfe, babbar jami'a a kamfanin fasaha na Lenovoda ke yankin Ireland da Birtaniya. Batiran komfutar hannu na zamanin nan suna da ƙayyadadden lokacin amfani da su daga shekara uku ko biyar, a wannan lokacin za a iya cajinsu sau 500 zuwa 1,000. ""Kana bukatar batirin ya maka caji yadda ya dace a duk lokacin da ka sanya, na a kalla shekara uku zuwa biyar,"" in ji Kent Griffith, na cibiyar binciken fasaha da ke Jami'ar Northwestern da ke Amurka, a hirarsa da sashen BBC Mundo. Ta yaya za ku iya cimma abin da kuke bukata? Mista Rolfe na kamfanin Lenovo ya shaida wa BBC cewa; ''Barin komfutar hannu ta yi caji 100 bisa 100 a kowanne lokaci, yana kare batirin daga mutuwa kuma ya fi inganci ba tare da kawo matsala ba"". Komfutocin kamfanin Lenovo da sauransu suna amfani da wata na'ura da ke tabbatar da cewa batirin bai yi cajin da ya wuce ƙima ba, ko sanyata ɗaukar zafi. Haka kuma, ''barin batirin ya yi caji 100 bisa 100, ka iya kashe ƙarfin batirin."" Abokin aikinsa, Phil Jakes, daraktan fannin fasaha kuma babban injiniya a kamfanin Lenovo, ya amince da hakan: ""Duba da yadda fasaha ta kara samuwa a shekarun nan, mun gano batiri na saurin mutuwa idan ana yawan cajinsu baki daya musamman a yanayin wuri, ""haka ya fada wa BBC Mundo. Dalili shi ne cajin batirin 100 bisa 100, shi ne abu ma fi nauyi da komfutar za ta dauka,"" in ji Kent Griffith na Jami'ar Northwestern. Kamfanin HP ya amince da haka ya kuma shaida wa sashen BBC Mundo cewa: ""HP bai ba da shawarar barin komfutar a caji a kowane lokaci."" ""Yawancin batiran yanzu suna da fasahar da ke kare batirin daga yin caji fiye da ƙima, kar ya kai kashi 100"",  sai dai fasahar ba ta kare yawan cajin daga ragewa batirin nauyi ko sauri ko ba shi kariya daga lalacewa da wuri ba,"" in ji HP. Don haka, ""idan ka rage yawan cajin batiri 100 bisa 100, akwai yiwuwar za ka dade kana amfana da shi,"" in ji Griffith. Mista Rolfe ya kara da cewa: ""Batiri ya fi samun kariya idan aka yi cajinsa kashi 50, abubuwa na cunkushewa a ciki idan ya mutu baki daya ko caji 100 bisa 100. ""Domin haka kwararrun masana fasaha sun ce zai fi alfanu a bar cajin kashi 20 zuwa 80"", kamar yadda Mista. Rolfe ya yi karin bayani. Ko da yake takaita nauyin zuwa kashi 80 yana da alfanu, amma duk da haka akwai wata tawayar ta rage karfin batari daga kashi 90 ko 95,"" in ji Jakes. Shi ma kamfanin Microsoft ya yi gargadi a shafinsa na intanet, idan an yi cajin komfutocin fiye da ƙima, zai iya rage masa ƙarko. ""Za ku iya kare batirin daga mutuwa ta hanyar caji na dan lokaci. Idan kuma dole ka bar ta a caji na tsahon lokacin ake amfani da ita, zai yi alfanu idan ka sanyata a caji. ""Idan har dole ya kasance komfutarka ta zama a kunne, ko ka yi amfani da alamar da ke takaita cajin idan ya kai wani geji, "" in ji Microsoft. Yawancin kamfanoni kamar Microsoft, Lenovo, da HP, suna ba da damar gyara yadda kake son cajin batirinka a sashen da aka tanada domin haka. Misali, HP na bayar da damar sanyawa a kashi 80, a wajen da za ka gyara yadda za ka kare lafiyar batirinka. Baki daya dai idan kana son batirin ya yi karko sai ka kula da yadda kake cajinsa. NASA ta sanyawa shalkwatarta sunan Mary Jackson, mace bakar fata kuma injiniya ta farko da ta yi aiki da su. Ta yaya za ka kula da komfutarka ta hannu? Amma wannan ba yana nufin za ka yi gaggawar kashe cajin wayarka da zarar ya kai kashi 100 ba. Amma duk da haka ""a dan tsakanin nan batira na da ƙarko a wannan lokacin, wanda ba abun damuwa ba ne ga wasu mutane."" A karshe Mista Rolfe' ya ce abu muhimmi shi ne ka yi tunanin kan yadda za ka yi amfani da komfutarka. Tabbatar batirin ya yi caji yadda ya kamata. Ta wani fannin dole ka samu wutar lantarkin da za ka dinga cajin. Amma mafi alfanu shi ne yi mata cikakken caji ba lallai sai ka na bukatar amfani da ita ba."	https://www.bbc.com/hausa/rahotanni-56687690
health	World Aids Day: Ranar yaƙi da cutar HIV/AIDS ta duniya ta 2020	"Yayin da aka ware kowacce ranar 1 ga watan Disamba domin tunawa da Ranar Cuta mai Karya Garkuwar Jiki ta Duniya, masana sun yi tsokaci a kan girman cutar da ma yadda mutane suka ɗauketa. Mai Martaba Sarkin Zuru, Alhaji Muhammad Sani Sami, wanda ke da wata ƙungiya mai suna Sami HIV/AIDS Trust da ke wayar da kai game da wannan cuta a jihar Kebbin Najeriya, ya shaida wa BBC cewa, jahilci shi ne babban abin da ke jawo musu cikas a yaƙin da ake da cutar HIV a Najeriya. Ya ce: ""Musamman a arewacin Najeriya idan dan abu ya sameka ka je asibiti an yi maka magani ka sake komawa ba sau ɗaya ba sai ace ai ciwon daji ke damun mutum"". Sannan kuma idan mutum ya kamu da cuta kamar ta HIV sai a ƙyamace shi har ma a daina zuwa kusa da shi, sannan kuma ace wai babu magani da dai sauransu, in ji mai martaba sarkin Zuru. Alhaji Muhammad Sani Sami, ya ce akwai abubuwa da dama da ake faɗakar da mutane a kai ta yadda za su kare kansu daga kamuwa da wannan cuta. Ya ce,""Kamar gidauniyata, mu kan je asibitoci ko makarantu da dai sauran muhimman wurare domin mu faɗakar da mutane a kan wannan cuta dama illolinta"". 'Magidanta sun fi yaɗa HIV/AIDS' Mai Martaba sarkin na Zuru, ya ce: ""A gaskiya batun cewa akwai rahotannin da ke nuni da cewa magidanta sun fi kamuwa da cutar HIV, wannan gaskiya ne, domin al'ummarmu na da karan-bani sosai"". Sai dai babu wani bincike na fannin lafiya da ya tabbatar da hakan. Ya ce,""Magidanta da yawa na kamuwa da wannan cuta har ma su je su yaɗawa iyalansu, muna da misalai da dama don haka idn muka samu irinsu sai muje gidajen mu yi musu nasiha gami da basu shawarwari a kan yadda zasu kula kansu"". Sarkin na Zuru ya ce, su ma a ɓangaren matasa, a kan basu shawara akan cewa kafin suyi aure to yakamata suje suyi gwaji don a tabbatar da lafiyar ma'auratan. Haka kuma ya kamata daga matasan har magidantan su daina yawace-yawace na banza don kare kansu daga kamuwa da wannan cuta ta HIV, in ji Mai martaban. Masana kiwon lafiya dai na kara nanata cewa idan mutum ya kamu da cutar HIV, to ba shine karshen rayuwarsa ba, domin akwai maganin da ake sha, wanda idan har mutum ya kiyaye da ka'idar maganin to ba lallai ne idan aka ganshi ace ma yana da cutar ba. Shirin haɗin gwiwa kan yaƙi da HIV da AIDS na Majalisar Ɗinkin Duniya ya ce ƙiyasin mutum miliyan 38 ne ke fama da ƙwayar cuta mai karya garkuwar jiki a duniya, kuma  sama da miliyan 35 ne suka mutu tun fara gano cutar a 1984."	https://www.bbc.com/hausa/labarai-55140577
politics	Majalisar Najeriya ta amince wa Buhari cin bashin Naira tiriliyan 8.2	Majalisar dattawan Najeriya ta amince wa Shugaba Muhammadu Buhari ya ciwo bashin Naira tiriliyan 8.2 Majalisar dattawan Najeriya ta amince da bukatar ciyo bashin daga kasashen ketare na Naira tiriliyan tiriliyan 8,2, da Shugaba Buhari ya gabatar mata a bara. Hakan dai ya biyo bayan wani zama na musamman ne da majalisar ta yi a ranar Alhamis. Amincewar ta biyo bayan la'akarin da majalisar ta yi ne da rahoton kwamitinta a kan basussukan cikin gida da na waje. Wasu 'yan majalisar dokokin dai sun bayyana damuwa, cewa bashin ya karkata ga amfanar wani bangare na Najeriya, yayin da wasu kuma suka yaba da irin ayyukan da za a yi da kudin da za a karbo bashi. A karshen watan Nuwamban da ya gabata ne Shugaba Buhari ya nemi majalisar dattawan ta sake duba bukatar. Ya kuma bukaci majalisar ta amince da shirin neman bashin daga kasashen ketare da gwamnatin tarayya ta gabatar mata tsakanin shekarar 2016 zuwa 2018, don a samu kudaden da za su taimaka wajen aiwatar da manyan ayyukan da ke cikin kasafin kudin kasar na bana.	https://www.bbc.com/hausa/labarai-51761703
religion	Yadda 'yan addinin Hindu ke duka da cin mutuncin Musulmai a Indiya	"Hare-haren ba gaira babu dalili da mabiya addinin Hindu ke kai wa Musulmai a Indiya na kara zama ruwan dare, sai dai kuma idon hukumomi ya fara kai wa gare su a baya-bayan nan. A watan da ya gabata, wani hoton bidiyo da ya karade kafafen sada zumunta ya nuna yadda wata yarinya karama ke rike da mahaifinta Musulmi wanda mabiya addinin Hindu suka ci zarafi. Bidiyon mai tayar da hankali ya nuna mutumin dan shekara 45 wanda ke jan keken haya ana jan sa a kasa a kan titin Kanpur, wani birnin da ke arewacin jihar Uttar Pradesh, lokacin da yake kuka 'yarsa na rokon mabiya addinin Hindun su daina dukansa. Wadanda suke dukansa suna ta ihu suna cewa sai ya ce ""Hindustan Zindabad"" ko kuma ""Long Live India"" ko kuma ya ce ""Jai Shri Ram"" da ""Victory to Lord Ram"" - wata fitacciyar gaisuwa da suka mayar wani yaren kisa a baya-bayan nan. Ya fadi abin da suka nemi ya ce, amma duk da haka suka ci gaba da dukan shi. Amma daga baya 'yan sanda sun ceci mutumin da kuma 'yar tasa. Mutane uku da aka kama saboda wannan laifi an sake su kwana guda bayan faruwar lamarin. Kwanaki kadan bayan haka, sai wani bidiyon da ya nuna yadda mabiya Hindu suka kifa wa wani Musulmi mai sayar da awarwaro mari, suka rika yin bal da shi a birnin Indore. An rika jin masu dukansa suna zagin sa da sunansa Tasleem Ali, kuma suna ce masa ya kiyayi duk wani yanki na mabiya addinin Hindu a nan gaba. Amma a karar da aka shigar wajen 'yan sanda, ya yi zargin ""mutum biyar zuwa shida sun dake shi wadanda suka yi masa habaici a wajen kasuwancin da mabiya addinin Hindu suka yi yawa, ya kuma ce an kwace masa kudi da wayarsa da wasu takardunsa"". Amma a wani abu da ba a saba gani ba, an kama Ali bayan da wata yarinya 'yar shekara 13 wadda 'yar daya daga cikin wadanda suka doke shi ce ta zarge shi da cin zarafinta. Iyalinsa da kuma makotansa sun musanta wannan zargi matuƙa. Suna cewa abun da ba zai yuwu ba ne a karbi wannan zargi daga daya daga cikin wadanda yake rikici da su. Wani shaidar gani da ido da wata jaridar Indiya ta ambato, ta ce an kai wa mutumin hari ne saboda addininsa, kuma zargin da ake yi masa na cin zarfin yarinya ba shi da tushe. Wadannan hare-hare biyu na cikin abubuwan da suka faru na nuna kin jinin Musulunci a watan Agusta, amma wannan na nufin mummunan yanayi ga mabiya addinin da su ne tsirari, wadanda suke da adadin mutane kimanin miliyan 200. An kai kwatankwacin irin irin wannan hare-haren watannin da suka gabata - wasu da dama sun fito fuskar jaridun kasar. ""Rikicin ya mamaye ko ina. Abu ne gama gari kuma da aka amince da shi cikin al'umma,"" in ji Alishan Jafri, wani dan jarida mai zaman kansa wanda yake tattara rahoton hare-hare kan Musulmai a India sama da shekara uku baya. Ya ce a kullum yana ""ganin bidiyo uku zuwa hudu"" amma bai fi biyu zuwa zuwa daya yake iya tantancewa ba, su ne wadanda yake dorawa a kafafen sada zumuntarsa. A 2019, wani shafi da yake bibiyar yadda ake aikata laifuka ya ruwaito cewa sama da kashi 90 cikin 100 na wadanda ake cin zarafi Musulmai ne. Mafi yawan wadanda suke kai hare-haren suna tafiya haka ba tare da an hukunta su ba, lokacin da ake zargin cewa mutanen na samun goyon bayan siyasa daga jam'iyya mai mulki ta Shugaba Modi. ""Irin wadannan hare-haren na kara zama ruwan dare a kasar kuma babu abin da ake yi musu saboda kariyar da ake ba su,"" in ji Hasiba Amin, mai kula da kafafen sada zumuntar jam'iyyar adawa ta Congress. ""Yau wannan tsanar da ke tsakanin mutane ta wuce yadda ake zato. Ba wani abu ba ne a kai hari kan Musulmai. Sau da yawa ma a kan bai wa masu harin kyauta kan abin da suka yi."" Masu suka sun ce tun bayan da Modi ya dawo kan mulkin kasar a 2019, sai masu kin Musulmai suka kara fadada ayyukansu. A waus lokutan ma, cin zarafin ba na zahiri ba ne a boye ake yinsa, cikin muzgunawa tsirarun al'ummomin. Mata Musulmai ma ba su tsira ba - a watan Yuli ma, an yi musu wani cin zarafi na sanya hotunan gwammai a intanet ana gwanjonsu. A watan Mayu, da yawansu ciki har da Ms Amin ta Jam'iyyar Congress, an yi musu wulakacin ta hanyar tallata su a intanet. Sannan a watan da ya gabata, wasu masu gangami da shugaban BJP na Delhi ya shirya, sun yi ta ihu da kira cewa a kashe Musulmai. Farfesa Aeijaz ya ce harin da ake kai wa kan Musulmai masu sana'o'i kamar teloli da masu sayar da kayan marmari da masu gyaran lantarki da masu gyaran famfo, kokari ne na kwace iko da ayyuka da tattalin arzikinsu."	https://www.bbc.com/hausa/rahotanni-58424994
sports	Tottenham Hotspur ta sayi dan wasan Brazil Richarlison daga Everton	Kungiyar kwallon kafa ta Tottenham Hotspur ta sayi dan wasan gaban Brazil Richarlison daga Everton a wata jarjejeniya da aka yi amanna ta kai £60m. Dan wasan mai shekara 25 ya zura kwallaye 10 sannan ya taimaka aka zura kwallaye biyar lamarin da ya kare Everton daga faduawa daga gasar Firimiya a kakar da ta gabata. Jimilla, ya zura kwallaye 43 a wasannin lig-lig 135  da ya fafata a kungiyar tun da ta saye shi daga Watford a watan Yulin 2018. The Hornets sun sayi  Richarlison a kan £11.5m daga kungiyar kwallon kafar Fluminense ta kasar Brazil a 2017. Richarlison ne dan kwallon da ya fi zura kwallo a fafatawar da Everton ta yi a dukkan gasa. Ya soma murza leda a manyan gasa na duniya a watan Satumbba na 2018 yayin da ya buga wa Brazil kwallo bayan an dawo daga hutun rabin lokaci a wasan da suka doke Amurka da ci 2-0 kuma tun daga wancan lokacin ya buga tamaula a wannan mataki sau 36, inda ya ci kwallaye 14. A  2019, an sanya shi a tawagar 'yan kwallo 23 da suka fafata a gasar Copa America kuma zura kwallo a wasan karshe lamarin da ya sa Brazil ta lashe Kofin a karon farko tun 2007.	https://www.bbc.com/hausa/articles/c2q5g0pzpgyo
sports	W﻿olves na zawarcin tsohon kocin da ta kora Nuno Espirito	Kungiyar Wolves na tattaunawa da tsohon kocinta Nuno Espirito Santo domin ya koma aikin koyar da kungiyar ta Molineux. Kungiyar na gudanar da wani aikin daukar ma'aikata bayan Spaniard Julen Lopetegui ya ki karbar aikin horas da kungiyar. Nuno dan kasar Portugal an kore shi kai tsaye ne a 2021 bayan wuyar da ya sha a wannan kakar inda kungiyar ta kare a matsayi na bakwai. Magoya bayan Wolves na matukar son shi duk da horar da Tottenham da ya yi na dan karamin lokaci. A watan Nuwambar bara ne Spurs ta korin kocin mai shekara 48 bayam buga wasa 17 cikin watanni hudu. A Yuli aka nada shi kocin kungiyar Saudiyya ta Al-Ittihad kan kwantaragin shekara biyu. Abin da ya kara daga mutuncin Nuno a Wolves shi ne daga likafarta da ya yi zuwa gasar Premier a shekararsa ta farko ta horas da kungiyar. Wolves na cikin kungiyoyi ukun karshe na tawagar Premeir nasara daya kacal ta yi a wasa tara da ta buga a kakar nan.	https://www.bbc.com/hausa/articles/c2qx4w3d5g0o
health	Kasashe marasa arziki na fama da masu mummunar kina da kuma tamowa	"Daya daga cikin uku na kasashe matalauta a duniya na fama da kiba mai yawa da kuma rashin cin abinci mai gina jiki a lokaci guda, wanda hakan ke jefa mutane da yawa cikin matsananciyar rama, kamar yadda rahoton The Lancet ya bayyana. Rahoton ya ce matsalar na faruwa ne sakamakon cin abincin da aka sarrafa fiye da kima da kuma karancin motsa jiki. Mawallafan rahoton na kira da aka wo sauyi ga tsarin sarrafa abinci na zamani, wanda suka ce yana haifar da matsalar. Kasahsen da matsalar ta fi shafe su ne kasashen yankin Afrika da na nahiyar Asiya. Rahoton ya yi kiyasin cewa kusan mutane biliyan biyu da miliyan dari uku ne a fadin duniya da suka hadar da yara da manya ke fama da mummunar kiba. Wasu yara miliyan 150 kuma na fama da matsalar rashin girma. Kasashe da yawa masu karanci da matsakaicin samu na fama da duka matsalolin biyu a lokaci guda, wadda aka fi sani da matsalar tamowa da rashin cimaka. Wannan na nufin kaso 20 cikin dari na mutanen na fama da mummunar kiba; kaso 30 cikin dari na yara 'yan kasa da shekara hudu kuma ba sa girma yadda ya kamata; yayin da ake ganin cewa kaso 20 cikin dari na mata ke fama da rashin kiba. Al'ummomi da iyalai za su iya fama da wadannan matsaloli na tamowa, kazalika daidaikun mutane a lokuta daban-daban a rayuwarsu, kamar yadda rahoton ya bayyana. Rahoton ya ce, a shekarun 1990 kasashe 45 ne cikin 123 suka yi fama da wannan matsalar, yayin da kasashe 48 cikin 126 suka kamu a 2010. By the 2010s, 14 countries with some of the lowest incomes in the world had developed this 'double problem' since the 1990s. A shekarun 2010 kuma, kasashe 14 cikinsu har da masu kasashe karancin kudin shiga a duniya sun fara fama da matsalolin biyu ne tun daga 1990. Rahoton ya ce akwai bukatar gwamnatoci da Majalisar Dinkin Duniya da cibiyoyin ilimi su dauki mataki domin shawo kan matsalar, wadda ke nuni ga bukatar sauyin abinci. Yadda mutane ke cin abinci makwalashe yana sauyawa.Yawaitar kantinan zamani, saukin samun abinci marar gina jiki, da kuma raguwar motsa jiki, na kara yawaitar mutane masu mummunar kiba. Wadannan sauye-sauyen na haifar da matsala ga kasashen karanci da masu matsakaicin samun kudin shiga, har ma da masu wadata. Duk da cewa yaran da basa girma yadda ya kamata na raguwa a wasu kasashen, ana alakanta rashin girma yadda ya kamata da cin abincin da aka sarrafa fiye da kima a yarinta. ""Muna fama da sabuwar matsalar abinci,"" inji babban daraktan sashen lura da abinci mai lafiya da gina jiki na Hukumar Lafiya ta Duniya Dakta Francesco Branca wanda ya jagoranci wallafa rahoton. ""Ba zamu iya rabe kasashe ba a matsayin masu karancin samu marasa abinci mai lafiya ko kuma masu samu sosai, amma kuma mu fi damuwa da batun kiba fiye da kima."" ""Duka na'o'i rashin cin abinci mai lafiya na da abu daya - tsarin abincin da ya gaza wajen samar wa mutane lafiyayyen abinci, mai saukin kudi da saukin samu."" Dr Branca said changing this needed changes in food systems - from production and processing, through trade and distribution, pricing, marketing, and labelling, to consumption and waste. Dakta Branca ya ce sauya wannan na bukatar sauya tsarin abinci- tun daga noma zuwa sarrafawa da kasuwanci, jigila da dillanci, sanya farashin har zuwa yadda ake sanaya masu alama da  sauransu. ""Wajibi ne da sauya dukkan tsare-tsare masu alaka da tsarin abinci,"" a cewarsa. Rahoton ya ce shi ne abinci da akwai: Irin wadannan abinci na rage hadarin samuwar rashin lafiyayyen abinci da rashin girma yadda ya kamata. Sannan yana ba wa jiki kariya daga kamuwa da cututtuka."	https://www.bbc.com/hausa/labarai-50812370
sports	World Cup 2022: F﻿ifa ta ki yarda da zanga-zangar Denmark kan Qatar	"Fifa ta yi watsi da bukatar Denmark na neman izini ga yan wasanta su sanya rigar da suke atisaye da ita da rubutun 'yancin dan adam a gasar Kofin Duniya a Qatar. Hukumar kwallon kafa ta Denmark DBU ta nemi 'yan wasanta su sanya riga ne mai dauke da tambarin ""yancin dan adam ga kowa"". Fifa ta haramta wa kasashe sanya duk wani sako mai tattare da manufar siyasa tare da neman 'yan kwallon su mayar da hankali kan kwallon kafa. Rigimar da BDU take yi shi ne ta amince cewa sakon na siyasa ne amma hukunci ya kamata ya zama karbabbe. ""A wajena wannan riga ce da sako mai sauki kan 'yanci duniya,"" in ji daraktan DBU. Fifa na da kwarin gwiwa kan abin da ta tambaya na 'yan kwallo su mayar da hankali kan kwallo - in ji Gareth Southgate kocin Ingila. An ta sukar Qatar kan matsayarta game da auren jinsi da 'yancin dan adam da kuma yadda take tafiyar da lamuran 'yan cirani. Denmark za su sanya rigar da ba ta da wata kwalliya a Kofin Duniya domin nuna kin amincewa da mai masaukin baki Qatar. Fifa ce ke kula da duk wasu abubuwa da kasashe ke amfani da su ciki har da kayan sawa, wanda suke cewa kada su zama masu manufar siyasa a cikinsu ko addini ko wani kirari."	https://www.bbc.com/hausa/articles/cyxrxve6kl1o
politics	Iran ta caccaki Amurka kan harbo jirgin Ukraine	"Iran ta yi Allah waddai da zargin da kasashen yammaci ke yi cewa ita ce ta kakkabo jirgin fasinja na Ukraine da makami mai linzame ranar laraba, inda mutum kusan 180 suka mutu. Kakakin gwamnatin Tehran ya bayyana matakin kan bin da ya kira shawarwarin haukar yaki na Amurka da Canada da Birtaniya wadanda suka yi tunanin dakarun Iran ne suka harbo jirgin bisa kuskure. Iran dai ta kaddamar da bincike domin gano musabbabin hatsarin da ya faru bayan ta kai wa sansanonin Amurka hari a Iraqi. Amurka da Birtaniya da Canada sun ce Iran ce ta harbo jirgin na  Ukraine mai dauke da mutum 176 bisa kuskure Jami'an Amurka sun ce sun yi imanin cewa jirgin na Ukraine kirar Boeing 737-800 an harbo shi ne da makami mai linzami, kamar yadda kafar yada labarai ta CBS ta ce. Kasar Ukraine ta ce tana bincike kan ko makami mai linzami ne ya harbo jirgin, amma Iran ta ce batun ba haka ba ne. Jirgin ya fadi ne sa'o'i kadan bayan da Iran ta harba makamai masu linzami a wasu sansanin sojojin Amurka guda biyu a Iraki. Kafar yada labarai ta CBS ta ruwaito wasu bayanan sirri wadanda ke nuna cewa tauraron dan Adam ya ga ""barbashin kusantar"" makamai masu linzami guda biyu, da kuma barbashin fashewar wani makamin. Har ila yau, kafar yada labarai ta Newsweek ta ce Ma'aikatar Tsaro ta Amurka wato Pentagon da wani babban jam'in leken asiri da kuma wani jami'in leken asirin Iraki sun yi amannar cewa wani makami mai linzami ne da aka kera a Rasha ne aka yi amfani da shi wajen harbo jirgin. A ranar Alhamis, Shugaban Amurka Donald Trump ya ce: ""Muna da shakku"" dangane da jirgin. ""Tana iya yiwuwa wani ya yi kuskure,"" in ji shi. Yayin da ake ci gaba da zaman tankiya tsakanin Iran da Amurka bayan kisan Janar Qasem Soleimani, Iran ta ce ba za ta bai wa kamfanin Boeing (wanda ya kera jirgin) ko kasar Amurka na'urar tattara bayanai ta (Black Box) ba. Kamar yadda dokokin sufurin jirgin sama na duniya ta tanada, Iran tana da damar jagorantar binciken abin da ya jawo hadarin jirgin, sai dai za ta yi hakan ne da hadin gwiwar kamfanin da ya kera jirgin."	https://www.bbc.com/hausa/labarai-51055781
entertainment	...Daga Bakin Mai Ita tare da Ladidi Tubless	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 42, shirin ya tattauna da da tauraruwar Kannywood Ladidi Tubless, inda ta amsa tambayoyin da suka shafi rayuwarta. Ɗaukar bidiyo da Tacewa: Yusuf Ibrahim Yakasai Tsarawa: Umar Rayyan	https://www.bbc.com/hausa/media-56597470
technology	Instagram zai sha gaban Twitter wajen samun labarai	Wani bincike ya gano cewa shafin sada zumunta na Instagram da aka fi amfani da shi wajen wallafa hotuna yana dab da wuce shafin Twtter a matsayin wani waje na samun labarai. Binciken na kamfanin dillancin labarai na bangaren Reuters Institute Digital News na 2020 ya gano cewa amfani da Instagram domin yada labarai ya ninka sau biyu tun daga 2018. Yadda matasa ke yayinsa ya nuna samun daukakarsa. Wanda hakan ke cewa kusan kashi daya cikin hudu na 'yan shekara 18 zuwa 24 na amfani da Instagaram a matsayin wajen samun labaran da suka shafi korona. Sai dai kafafen sada zumunta na cikin wuraren da ake samun labarai marasa tushe. Kaso 26 ne cikin 100 kawai suka ce sun amince da kafafen sada zumunta wajen samun labaran da suka shafi Covid-19. Irin wannan kason sun ce sun amince da mahajojin hira da abokai wajen samun labarai kamar su Facebook Messenger da WhasApp. Amma gwamnati ta ce kafafen yada labarai sun samu amincewar mutane da kimanin kaso 59 cikin 100 idan aka kwatanta da na sada zumunta. Amma Instagram yanzu na samun kusan kashi uku na wadanda suka amsa bayanai lokacin wannan binciken, kuma da kashi biyu cikin uku na 'yan kasa da shekara 25. Kuma kashi 11 cikin 100 cikinsu na amfani da shi ne wajen samun labarai, wanda yanzu ya zarce Tiwita da digo daya.	https://www.bbc.com/hausa/labarai-53068948
business	Coronavirus a Nigeria: ''Yan Najeriya kusan miliyan 40 za su rasa aikin yi saboda korona'	Kwamitin da aka ɗora wa alhakin samo hanyoyin farfaɗo da tattalin arzikin Najeriya daga lahanin annobar korona ya ce 'yan Najeriya kusan miliyan 39.4 ne za su rasa ayyukansu nan da ƙarshen 2020 idan gwamnati ba ta ɗauki mataki ba. Kwamitin wanda ke ƙarƙashin jagorancin Mataimakin Shugaban Ƙasa Yemi Osinbajo, ya ce matakan da aka ɗauka na zaman gida sun fi shafar harkokin noma da ƙere-ƙere da kuma na yawon buɗe ido. Ya ce raguwar kuɗin da ake samu daga man fetur za ta iya jawo wa Najeriya asarar dala miliyan 473 duk wata - kusan naira biliyan 200. A ranar Alhamis ne kwamitin ya gabatar wa Shugaba Buhari da rahotonsa. Daga cikin shawarwarin da ya bayar akwai fito da sabbin shirye-shirye da za su samar wa mutane ayyukan yi sannan kuma a riƙa amfani da kayan da ake ƙerawa a cikin gida a harkar noma da gine-gine da tituna. Birnin Abuja da jihohin Legas da Ogun sun kasance cikin dokar kulle tsawon sama da wata ɗaya domin daƙile yaɗuwar cutar korona. A ranar Alhamis aka samu adadi mafi yawa na mutanen da ke kamuwa da cutar a kullum, inda mutum 681 suka harbu. Zuwa yanzu jumillar adadin waɗanda suka kamun sun kai 14,554, yayin da 387 suka mutu sannan 4,494 suka warke.	https://www.bbc.com/hausa/labarai-53020449
sports	An yi wa Kroos jan kati a wasan da Real Madrid ta yi 1-1 da Girona	R﻿eal Madrid ta raba maki da Girona, bayan da suka tashi 1-1 a wasan mako na 12 a gasar La Liga da suka fafata a Santiago Bernabeu ranar Lahadi. S﻿aura minti 20 a tashi daga wasan Real ta ci kwallo ta hannu Vinicius Junior. To sai dai Girona ta farke ta hannun Cristhian Stuani a bugun fenariti, saura minti 10 lokaci ya cika. R﻿eal ta karasa fafatawar da 'yan kwallo 10 a cikin fili, bayan da aka bai wa Toni Kroos jan kati daf da za a tashi daga wasan. K﻿aro na biyu da Real ta tashi 1-1 a gasar La Liga ta bana, bayan wanda ta yi a gida da Osasuna ranar 2 ga watan Oktoba a babbar gasar tamaula ta Sifaniya. D﻿a wannan sakamakon Real Madrid ta koma ta daya a kan teburin La Liga da maki 32 da tazarar maki daya tsakaninta da Barcelona ta biyu. R﻿anar Laraba 2 ga watan Nuwamba, Real Madrid za ta karbi bakuncin Celtic a wasan karshe a cikin rukuni a Champions League. K﻿afin wannan karawar kungiyoyin sun yi wasa shida a tsakaninsu, inda Real Madrid ta yi nasara a hudu, Girona ta ci wasa biyu. K﻿arawar da kungiyoyin suka yi: 2018/2019 Spanish La Liga Lahadi 17 ga watan Fabrairun 2019 Copa del Rey Alhamis 31 ga watan Janairun 2019 Copa del Rey Alhamis 24 ga watan Janairun 2019 Spanish La Liga Lahadi 26 ga watan Agustan 2018 2017/2018 Spanish La Liga Lahadi 18 ga watan Maris 2018 Spanish La Liga Lahadi 29 ga watan Oktoban 2017 'Yan wasan da Carlo Ancelotti ya fuskanci Girona a gida. 'Yan wasan Real Madrid: Masu tsaron raga: Courtois, Lunin, Luis López. Masu tsaron baya: Carvajal, E. Militão, Alaba, Vallejo, Nacho, Odriozola, Lucas V., Rüdiger, F. Mendy. Masu buga tsakiya: Kroos, Modrić, Camavinga, Valverde, Tchouameni, D. Ceballos. Masu cin kwallaye: Hazard, Asensio, Vini Jr., Rodrygo, Mariano.	https://www.bbc.com/hausa/articles/cgrx5g18g72o
entertainment	Ali Nuhu ya taya Adam Zango murna	"Allah ya kawo mu Juma'atu babbar rana, ranar da ke alamta hutun karshen mako mai dimbin farin jini. Wannan makon ya zamo mai muhimmanci a Najeriya don a ranar Talata ne kasar ta cika shekara 59 da samun 'yanci daga turawan mulkin mallaka. Masu iya magana dai kan ce rai dangin goro ne, sai da ban iska. Tunda mako ya zo karshe, an yi ta fadi tashi da kai-komo, bari mu dan kutsa shafukan sada zumunta mu lalubo wainar da aka toya a duniyar fina-finan Hausa don mu nishadantu. Jaruma Fati Washa ta wallafa hotuna da dama a shafinta na Instagram a wannan makon amma wanda ya fi daukar hankali shi ne wani hoto da ta wallafa ranar 1 ga watan Oktoba, wato ranar da Najeriya ta cika shekara 59. Fati ta sanya koriyar rigar 'yan kwallo da farin mayafi mai alamar tutar Najeriya kuma ta daga kanta sama tana dariya. Wannan hoton ya janyo ce-ce-ku-ce inda wasu suka rika sukar yanayin shiga suna ganin cewa surar jikinta ta bayyana. Wata mai amfani da shafin mai suna @alimikeh ta ce ""Gaskiya wannan rigar ba ta dace ba duk surar kirjinki ya bayyana."" Yayin da @b.simoli ya ce ""Adai tuna cewa akwai MUTUWA."" Wasu masu amfani da shafin na Instagram kuwa sun bar wa jarumar sakonni na kambamawa da yabo a karkashin hoton. Jarumi Ali Nuhu ya wallafa hotuna kala-kala a shafinsa na Instagram amma wanda ya fi daukar hankali shi ne hoton jarumi Adam A Zango da ya wallafa yana yi masa murnar zagayowar ranar haihuwarsa. Hoton ya samu 'like' sama da 18,000. Haka kuma, Ali Nuhu ya sa hotunansa kala 3 ranar 1 ga watan Oktoba sanye da koriyar taguwa da farin wando rike da tutar Najeriya. Jaruma Rahama Sadau ta yi wata sanarwa a shafukanta na Twitter da Instagram sai dai ta bar masu bibiyarta a cikin duhu. Jarumar ta wallafa wani hoto mai dauke da rubutun ""Sadauz Home"" kuma ta ce tana farin ciki da wannan sanarwa, sai dai fa ba ta bayyana abin da take sanarwar ba. Ta bukaci masu bibiyarta su canki manufar wannan kuma wanda ya canka dai-dai za ta ba shi goron gayyatar bude wani wuri. Sama da mutane dari da hamsin ne suka yi ta yin tinini-tanana a karkashin wannan sako na Rahama a shafin Twitter, don canko gaskiyar lamarin da kuma yin nasarar lashe kyautar jarumar. Kawo yanzu dai jarumar ba ta fayyace abin da hoton ke nufi ba. Jarumi Adam Zango, wanda a yanzu ya nisanta kansa daga Kannywood ya zuba hotuna da bidiyo a shafinsa na Instagram wanda suka hada da bidiyon wakokinsa da fina-finansa da yake saki a shafin Youtube. Sai dai wani hoto da ya ja hankali shi ne wani wanda ya hada hotunan wasu jarumai mata tara a wuri daya kuma a kasansa ya rubuta ""Kowa ya ga zabuwa...ku nuna min wadda kuka fi so a cikin jarumaina. Jaruman kamfanina na da da na yanzu."" Jaruman da ke cikin hoton dai sun hada da shaharrarun 'yan wasa kamar su Zainab Indomie da Zainab Umar (Raga) da Fati Ladan da dai sauransu. Wannan hoto da Zango ya sa ya janyo 'comment' sama da dubu biyu sannan an yi masa 'like' sama da dubu goma. Adam Zango ya kara da cewa duk jarumar da ta fi yawan masoya 'comments section' zai ba ta kyautar waya samfurin Techno Phantom 9 da katin layin MTN na 20,000 da kwalin Indomie . Duk wani ma'abocin shafin Instagram kuma mai bibiyar jaruman Kannywood ya san da zaman jaruma Saratu Gidado Daso, don kuwa tana daya daga cikin jaruman da ke nishadantar da masoyanta a shafin. A wannan makon, Daso ta sa wani hoto na ita da wata tsohuwar jarumar fina-finan Nollywood wato Hilda Dokubo. Duk wani ma'abocin fina-finan Nollywood a shekarun 1990 zai san Hilda wacce ta kan taka rawar uwargida da kan fada halin kaka-ni-ka-yi. Haka kuma jarumar ta sa wani bidiyo wanda ke nuna ta tana wasan kwaikwayo a dandali da harshen turanci tare da wasu 'yan wasan na Nollywood. Mawaki Ali Isa Jita ya fitar da sabuwar waka a wannan makon mai taken 'Arewa Angel'. Wakar dai ta soyayya ce kamar sauran wakokin Jita kuma jaruma Rahama Sadau ta fito a matsayin matarsa a wakar. Bidiyon wakar ya samu 'like' sama da dubu goma sha biyar a shafin Instagram kuma jarumai da sauran masoyan Ali Jita suna ta 'repost' a kan wakar. Wakar Arewa Angel dai ta dauki salon wakokin turanci da 'yan kudu ko turawa kan yi."	https://www.bbc.com/hausa/labarai-49934544
religion	Abin da Sarki Sanusi II ya fada a taron sake fasalin iyali a Musulunci	"Mai martaba Sarkin Kano, Muhammadu Sanusi II, ya yi kira ga gwamnonin jihohin Najeriya da su kirkiro da wata doka wacce za ta rage yawan mace-macen aure, da kuma kawo karshen fitintunun aure a tsakanin 'yan kasar. Mai martaba sarkin na magana ne yayin wani taro mai taken ""Sake Fasalin Zamantakewar Aure Domin Cigaban Najeriya,"" da aka yi a Abuja ranar Alhamis. Mai taimaka wa shugaban kasar kan shafukan sada zumunta, Bashir Ahmad, ya bayyana a shafinsa na Twitter cewa: ""Taron na kasa kan sake fasalin iyali a Musulunci domin ci gaban kasa wanda Majalisar Koli ta addinin Musulunci da hadin gwiwar Gidauniyar Aisha Buhari ta Future Assured suka shirya."" Taron ya samu halartar Shugaba Muhammadu Buhari da gwamnoni da malaman addini da sarakuna da sauran masu ruwa da tsaki. Sarki Sanusi shi ne wanda ya fi shafe tsawon lokaci yana jawabi, wanda da alama ya ja hankalin mahalarta taron. 1. Sarki Sanusi ya yi kira da a samar da wata doka da za ta sanya miji barin gidansa ga matarsa da 'ya'yansa a duk lokacin ya sake ta, a maimakon ita ta fice ta bar gidan kamar yadda aka saba a al'ada. 2. Samar da dokokin da za su kawo karshen matsalar mutuwar aure da ta zamowa kasar gagarumar matsala, musamman ma a yankin arewaci. Sarkin ya ce ''Shin gaskiya ne uba na da damar yi wa 'yarsa aure ba tare da izinin ta ba? Shin gaskiya ne kana da damar dukan matarka? ""Shin gaskiya ne kana da damar ka haifi 'ya'ya ka watsar da su a kan titi suna bara? ""Amsoshin wadannan tambayoyi na nan a cikin Al-qur'ani da hadisai, ba ka da damar yin haka, wannan aiki ne na sarakunan gargajiya da jagororin addinai su tashi tsaye wajen fadakar da jama'a kan cewa ga abin da yake shi ne adalci,'' a cewar Sarki Sanusi. 3. Wani abu da sarkin ya mayar da hankali akai shi ne dalilin da kan janyo mutuwar auren, da ya ce dole ne malamai da jagororin al'umma su tashi tsaye, wajen ankarar da jama'a a kansu. ''Zan iya kai wa shekara 100 ina jaddada cewa ba dai-dai ba ne mutum ya rika dukan matarsa, gwamnoni, da 'yan majalisa ne ke da damar yin doka, ita kuma kotu da 'yan sanda su tsaya kai da fata wajen ganin wacce mijinta ya dake ta ta samu adalci. ""Mu sarakuna ba za mu iya haka ba, malaman addini ma ba su da damar yin hakan, idan kuwa ka saki matarka, kai ka fice ka tafi gidan iyayenka, ita ta yi zaman ta a gidan, kai ya kamata ka sama mata duk abinda take bukata.'' Wasu daga cikin mahalarta taron da suka hada da Oni na Ife, Mai Martaba Oba Adeyeye Enitan Ogunwusi, ya ce an jima ana ruwa kasa tana shanyewa, don haka lokacin maganar fatar baki ya wuce. Ya kara da cewa kamata ya yi a yanzu mahukunta su fara daukar tsauraran matakai kan dukkan wadanda aka samu da laifin cin zali da sunan aure. Ya ce: ""Maganganun baki sun isa haka, ina farin ciki shugaban majalisar dattawa yana nan. Muna bukatar daukar wannan batun da matukar muhimmanci, muna bukatar yin dokoki da za su tilasta wa iyaye lura da 'ya'yansu. Ya ma kamata duk matakin da za a dauka a hada shi da lambar banki ta BVN ta irin wadannan iyayen da ke haifo 'ya'yan da ba a bukatar su, wadanda suke zama alakakai a cikin al'umma. Idan ma ba za a iya kwace musu dukiya ba, to a kwace musu asusun ajiyarsu na banki. A kuntatawa rayuwarsu, har su yi abinda ya kamata, ta yadda za mu ringa samun 'ya'yan da muke bukata."" Shi kuwa gwamnan Filato Simon Bako Lalong wanda shi ne shugaban kungiyar gwamnonin arewacin Najeriya ya ce maganganun da sarakuna suka yi a wajen, sun sa sun samu makama, kuma a yanzu babu wani gwamna da yake da uzurin kin daukar matakin da ya kamata. Gwamna Lalnong ya ce: ""Wadannan su ne abubuwan da muke tattaunawa a taronmu na gwamnonin Arewa. ""Amma duk lokacin da muka zo maganar aiwatarwa sai gwamnoni su ringa korafin cewa, idan ba su samu goyon bayan sarakuna da malaman addini ba, to akwai matsala. ""A yau ina farin cikin Sarkin Kano da Sarkin Musulmi sun fadi matsayarsu, a yanzu ina jiran malam addini, ku duba yanayin kasar nan. ""Mun riga mun yanke hukunci cewa za mu yi taro na kwanaki biyu a Kaduna a kan wannan batu. Magana ce kawai ta aiwatarwa. Bari mu ga wane gwamna ne kuma yanzu zai ce ba zai iya aiwatarwa ba."" Najeriya dai na daya daga cikin kasashen da suka fi fama da mutuwar aure a duniya kamar yadda wadanda suka gabatar da jawabai a yayin taron suka bayyana. Shugaban Najeriya Muhammadu Buhari da mai dakinsa Aisha Buhari na daga cikin manyan da suka albarkaci taron, ba ya ga shugaban majalisar dattawan Najeriya da gwamnoni dama."	https://www.bbc.com/hausa/labarai-51575822
health	Lafiya Zinariya: Matakan kare yara masu cutar Pneumonia	Shirin Lafiya Zinariya na wannan makon ci gaba da tattaunawa ne game da cutar sanyi ta Pneumonia wadda ake ɗauka daga mutum zuwa mutum. Hukumar lafiya ta duniya ta ce cutar sanyi ta Nimoniya ita ce a gaba a cikin jerin cututtukan da ake dauka, wanda kuma ya fi kashe yara a duniya. A cewar hukumar yara sun fi hadarin kamuwa da cutar ne, saboda garkuwar jikinsu ba ta da karfi. Hakan yasa jikinsu ba ya iya yakar kwayoyin cutar da ke haddasa cutar. Haka kuma likitoci sun bayyana wasu cututuka da cewa idan yaro ya yi su ta zai iya kamuwa da cutar ta nimoniya. Cututtukan sun hada da kyanda da tarin shika da kuma yaran da a kan haifa da rami a zuciya. Alkaluman WHO sun nuna cewa, a shekarar 2017 kacal, cutar ta kashe akalla yara 'yan kasa da shekara biyar fiye da dubu 808. Haka kuma cutar sanyin tana addabar mutanen da shekarunsu suka haura 65 a duniya. Cutar ta fi kamari ne a kudancin Asia da kuma yankin hamadar saharar Afrika. In ji hukumar. Cutar dai na yaduwa ne ta hanyar dauka kai tsaye daga wani wanda ke fama da ita zuwa wani. WHO ta wasu hanyoyin da ake daukar cutar, sun hada da ta hanyar tari ko atishawa daga mai fama da cutar sanyin. Sannan kuma ana iya daukar nimoniya ta hanyar jini, a wajen haihuwa. Yaran da cutar ta yi kamari a jikinsu ba sa iya ci ko sha, sannan su kan fita hayyacinsu, jikinsu ya yi sanyi kalau kuma suna yin jijjiga.	https://www.bbc.com/hausa/shirye-shirye-na-musamman-58117736
health	Lafiya Zinariya: Tsangwamar da mata marasa haihuwa ke fuskanta	Latsa alamar lasifika domin sauraron shirin A wannan makon Habiba Adamu ta tattauna da wasu mata kan matsalar rashin haihuwa da ke ci wa ma'aurata musamman mata da dama tuwo a kwarya. Batun rashin haihuwar dai na daga wa maza hankali, al'amarin da a wasu lokutan ke janyo rabuwar aure. A arewacin Najeriya da jamhuriyar Nijar da ma sauran kasashen Afirka matar da ba ta haihuwa kan samu matsala da dangin mijinta. An samu yanayi da dama da iyayen maza kan umarci 'ya'yansu da su rabu da matar da ba ta haihuwa ko kuma su sa 'ya'yan nasu kara aure ko a dace.	https://www.bbc.com/hausa/labarai-50988731
sports	Klopp ya musanta batun baya iya haura shekara takwas a kungiya	Jurgen Klopp ya yi watsi da batun cewar rashin kokarin da yake a bana a Liverpool ya samo asali kan sallon koci da yake yi a kaka bakwai. Ranar Asabar dan kasar Jamus ya cika shekara bakwai da aka nada shi jan ragamar kungiyar Anfield, wanda ya maye gurbin Brendan Rodgers. Kungiyoyi biyu da Klopp ya ja ragama a baya wato Mainz da Borussia Dortmung ya kasa jan ragamarsu zuwa kaka ta takwas kowacce. ''Yana yin ya banbanta. Shekara bakwai ba wai ban yi shiri bane, ko kuma na gaza.''in ji Klopp. ''Na horar da Mainz, kuma bayan shekara uku, sai muka samu shiga Bundesliga, amma shekara uku a gasar sai muka fadi. ''Mun kara daukar sabon salo a kaka daya, amma kungiyar sai ta bukaci sauyi inda 'yan wasa da yawa suka barmu, domin suna son buga Bundesliga.'' Yadda ya yi aiki da Dortmund, ya kara da cewar ''Nan take na koma Dortmund kuma abubuwan sun tafi yadda ya kamata. A shekara bakwai mun shiga yanayin da kungiyoyi ke ta sayen 'yan wasanmu. ''Aiki ne mai dan karen wahala, wanda kana gini ana mayar da hannun agogo baya.'' A kakar farko da Klopp ya karbi aikin horar da Dortmund, kungiyar tana daf da faduwa daga Bundesliga a lokacin Kirsimeti, sai dai ta kammala a mataki na bakwai a teburi a kakar. Klopp ya ce ''Na kwan da sanin na bar aiki karo biyu a baya kowanne bayan kaka bakwai, amma wannan karon yanayin da ban yake da na baya. Idan har za a tsaya a yi duba na tsanati da akwai banbancin aikin da na yi a kungiyoyin Jamus da wanda yanzu nake gudanarwa a Liverpool''. Liverpool tana ta 10 a teburin Premier League da maki 10, bayan buga wasa bakwai - za ta kara da Arsenal ranar Asabar a Emirates. Lahadi mai masa takwas tana mataki na biyu a teburin babbar gasar tamaula ta Ingila, mai maki 21 da zarar maki biyu tsakaninta da Manchester City ta daya. Ranar Asabar Manchester City ta ci Southampton 4-0, dalilin da ya sa ta koma ta daya a kan teburin Premier League kenan.	https://www.bbc.com/hausa/articles/ckr1v3mx10jo
technology	Muslim Pro: Da gaske ana leƙen asirin Musulmin da ke amfani da manhajar?	"Rahoton da jaridar nan da ke wallafa labarai kan harkokin fasaha ta Vice's Motherboard ta bankado cewa masu manhajar Muslim Pro suna sayar da bayanan Musulmi ga hukumomin leken asirin Amurka ya bar baya da kura. Muslim Pro manhaja ce da ke dauke da Al Ƙur'ani, wadda kuma mutum fiye da miliyan 98 ke amfani da ita wajen sanin Al-kibla a lokutan sallah da wasu harkoki na addinin Musulunci. ""Rundunar sojin Amurka tana sayen bayanai kan kai-komon mutanen da ke amfani da wannan manhaja a fadin duniya,"" a cewar jaridar. Ta kara da cewa rundunar tana sayen manhajoji na dandalin neman aure na Musulmai, da manhajar da ke bibiyar yadda ake tsawa gabanin ruwan sama da kuma manhajar da ke taimakawa wajen shirya dakin barci. Jaridar, wadda ta bayyana haka a rahoton da ta wallafa ranar Litinin, ta kara da cewa rundunar sojin Amurka ta yi amfani da hanya biyu daban-daban wajen samun bayanai kan wuraren da masu amfani da manhajar ta Muslim Pro. Rahotanni sun ce rundunar sojin ta Amurka na bi ta hannun kamfanin X-Mode wajen sayen bayanan Musulmin da ke amfani da manhajar ta Muslim Pro. Wannan labari ya ja hankalin miliyoyin Musulmi a fadin duniya, wadanda ke nuna matukar bacin ransu game da yadda Amurka ke bin diddiginsu. Sai dai wasu fitattun Malaman addinin Musulci irin su Yasir Qadhi sun ce ba su yi mamakin wannan kutse da rundunar sojin Amurka ke yi wa Musulmi ba. A sakon da ya wallafa a hafinsa na Facebook ya ce: ""Ko da yake ya wajaba su yi bayani kan abin da suka yi, amma shin wannan ya bai wa kowa mamaki? Kamar yadda Edward Snowden ya nuna, dukkan bayanan intanet marasa tsaro, musamman a Gmail da Google, hukumar leken asirin Amurka na sanya musu ido."" Sai dai ya ce ba ya so hakan ya zama wata hanyar karfafa gwiwar Musulmi su rika leken asiri ko bin diddigin mutane. Ita kuwa Vanessa Taylor cewa ta yi labarin da ya nuna cewa Muslim Pro na sayar da bayanai ga sojojin Amurka ""wata tunatarwa ce da ke nuna irin yaudarar da ke cikin leken asiri."" A nasa bangaren, Abdullah Ayaz Mullanee, ya yi kira ga masu amfani da manhajar su goge ta daga cikin wayoyinsu sannan su watsa labarin domin wasu su dauki irin wannan mataki. Masana harkokin sadarwa sun ce da ma can masu amfani da manhajojin da suka sauke a intanet ba sa samun tsaro dari bisa dari. Abdullahi Salihu Abubakar - wanda aka fi sani da Baban Sadiq - wani masanin fasahar sadarwa ne a Abuja, kuma ya shaida wa BBC cewa ""sanin sirrin masu amfani da manhajoji a intanet ya zama ruwan dare domin kuwa ba a kare bayanan sirri dari bisa dari a intanet."" Sai dai ya ce abin bakin ciki shi ne yadda masu irin wadannan manhajoji suke sayar da bayanan mutane ga hukumomin tsaro da 'yan kasuwa da sauran irin su da ke sanya ido kan mutane. Ya kara da cewa ko da yake galibin wayoyin salula ba su da sirri amma ""wayar Android ta fi rauni wajen tabbatar da tsaro domin kuwa ana sanin duk abin da mai amfani da ita yake ciki."" Baban Sadiq ya bayyana cewa ""yana da kyau mutane su rika duba setting da ke wayoyinsu, su gyara abubuwan da suke so da wanda ba sa so a sani game da su."""	https://www.bbc.com/hausa/labarai-54971158
technology	'Tsofaffin ma'aikatan Twitter na yi wa Saudiyya leken asiri'	Ana tuhumar wasu ma'aikata biyu na kamfanin fasaha na Twitter da laifin yi wa kasar Saudiyya leken asiri. Ali Alzabarah da Ahmad Abouammo tare da Ahmed Almutairi wanda ma'aikaci ne a fadar gidan sarautar Saudiyya na fuskantar tuhuma saboda yi wa wasu masu amfani da shafukan Twitter kutse. Ma'aikatar shari'a ta Amurka ta ce tana tuhumar mutanen biyu da yi wa kasar Saudiyya aiki ne ba tare da sun yi rijista da hukumomin kasar ba. Ma'aikatar shari'ar ta bayyana cewa mutanen biyu sun taba amfani da damar da suke da ita ta kasancewa su ma'aikatan kamfanin Twitter ne, inda suka yi kutse cikin sakonnin email da wayar wani sanannen mai sukar gwamnatin Saudiyya. Wani mai magana da yawun ma'aikatar shari'ar ya kuma ce mutanen na iya amfani da bayanan da suka sato daga shafukan sada zumunta na mutumin domin gano wasu masu amfani da dandalin na Twitter da suke da alaka da mutumin. Ya kara da cewa Amurka ba za ta kyale wasu mutane su yi amfani da kamfanonin kasar da fasahar da Amurka ta mallaka domin cin zarafin jama'a ba. Kawo yanzu Saudiyya ba ta ce uffan ba kan wannan batun, amma masana sun ce ba su yi mamakin matakin da Amurka ta dauka ba, musamman saboda irin rawar da Saudiyya ta taka wajen kisan dan jaridar nan Jamal Khashoggi a bara.	https://www.bbc.com/hausa/50327982
entertainment	Yadda Saudiyya ta karrama Shah Rukh Khan da Van damme	"Fitaccen jarumin fina-finan Indiya Shah Rukh Khan na daya daga cikin jaruman fina-finai na kasashen duniya 15 da Sudaiyya ta karrama su da wata lambar yabo ta Joy Excellence Award a wani biki a ranar Litinin. Shah Rukh Khan ya wallafa sakon godiyarsa ga Saudiyya a shafinsa na Twitter tare da sanya hotunan yadda bikin ya gudana. Da ya zo jawabin godiya yayin karramawar, jarumin ya fara ne da: 'Bismillah al-rahman al-rahim,' wato 'Da sunan Allah mai Rahama mai jin kai'. Sannan sai ya gayar da taro da yi musu sallama irin ta musulunci. Duk da cewa Khan musulmi ne, ya kasance baya nuna bambanci ga sauran addinai don matarsa Gauri Khan mabiyiyar addinin Hindu ne kuma sun shafe shekara 28 suna tare. King Khan kamar yadda aka fi sanin sa da shi ya kuma yi magana a kan ci gaban da Saudiyya za ta samu nan gaba duba da yadda ta bude gidajen kallo na sinima, bayan da yarima mai jiran gado ya dage haramcin da da aka sanya. ""Mun ta yi magana a kan karamcin da aka yi mana, da girmamawa da soyayya .... kuma ma dai wannan ita ce tafiya ta farko da muka yi zuwa kasar ta Saudiyya,"" a cewarsa kamar yadda shafin intanet na National ya ruwaito. Ya kara da cewa ""Inshallah, za mu jira cike da doki saboda an bude gidajen kallo anan Saudiyya. Akwai labarai da dama da za a fada, kuma mu a matsayinmu za mu taimaka da duk abin da za mu iya."" Sauran wadanda aka karrama sun hada da wata fitacciyar jarumar kasar Masar Ragaa El Gedawy da jarumin Game of Thrones da Aquaman Jason Momoa. Jason Momoa ya ce ya fada cikin kaunar Saudiyya dumu-dumu tun karon farko da ya je kasar a shekarar 2017. Ya kuma kara bayani kan yadda ya taka rawa a sauyi da aka samu a Saudiyya: ""Abu ne mai kyau a ga sauyin da aka samu ko don al'umma mai tasowa"" Shi ma tauraron fim na Belgium  Jean-Claude Van Damme da aka karrama ya ce ya ji dadi da aka ba shi lambar yabo mai siffar mikiya mai ruwan gwal. Baya ga wadannan akwai kuma fitaccen jarumin fina-finai dan kasar Hong Kong wato Jackie Chan da shi ma ya karbi lambar karramar, sannan da hawansa kan dandamali sai ya ce ""salam alaikum"". ""Na san da yawanku sun sanni. Na shafe shekara 59 ian yin fim. Wannan ne karo na farko da na zo Saudiyya, gaskiya babbar kasa ce. Ina fatan na sake dawowa da tawagata ta shirya fim nan kusa."""	https://www.bbc.com/hausa/labarai-50068759
technology	Garin da ya fi kowanne iska mafi kyawu da daɗi a duniya	"Daga Anna Filipova BBC Future Iskar da ke kaɗawa kusa da ni, tana tayar da ƙura mai kama da zinare a duk lokacin da mutum ya yi numfashi. Wajen na da sanyi a saman wannan tsauni, tsakiyar wani wuri da a can baya yake hamada mai ƙanƙara. Busasshiyar iska da ke kaɗawa, na sanya ɗumi a bakina da kuma hanci da ke fitar da ƙanƙara. Ina tsaye kusa da tsaunin Zeppelinfjellet, mai nisan kilomita 556 a Brøggerhalvøya da ke yankin Spitsbergen a Svalbard, da ke arewacin tekun Arctic. A kasan tsaunin, wani ƙaramin gari ne mai suna Ny-Alesund da ke da al’ummomi da ba su fi 45 ba lokacin hunturu sannan kusan 150 a lokacin bazara. Gari ne dake arewacin duniya inda mutane ke rayuwa. Tsaunin dai ya fi girma ta gefe daya, inda daya ya fi daya, wuri ne mai kyawun gaske. Tsaunin na daya daga cikin wurare mafi kyau da mutum zai yi numfashi – wurin kuma yana da nisan gaske daga ababen da za su janyo gurbacewar muhalli, iskar da ke kadawa a nan, na daga cikin mafi kyau a duniya. Yawancin mazauna garin masana ne wadanda suka zo don yin bincike. A 1989, an ƙirƙiro wata cibiyar bincike a iyakar Zeppelinfjellet da ke tsawon mita 472, domin taimaka wa masu bincike sanya ido kan abin da zai kawo gurɓatar muhalli. A baya-bayan nan ana kiran tashar da suna Zeppelin, inda ta zamanto wani wuri mai muhammanci na auna wurare da ke gurbata muhalli da kuma ke kawo sauyin yanayi. Amma akwai alamomi da ke nuna cewa iska mai kyau a wajen na canzawa. So tari, tashoshi na fitar da gurbatacciyar iska daga nahiyar Turai da arewacin Amurka zuwa wannan yankin na Svalbard. Ba alama ta barazana ga muhalli kadai masana suka hango ba, har ma da alamomin sabbin abubuwa da ke gurbata muhalli da ke iska ke janyowa wadanda kuma ke kara sanya masanan cikin damuwa. Binciken da ake a Ny-Alesund, wani bangare ne na kokarin da ake yi a duniya domin ganin tasirin dan adam kan muhalli. Matakai da suke dauka za su taimaka wajen gano gurbacewar muhalli da matsayinsa a duniya,’’ a cewar Hermansen. Wani masani daga wata cibiya, ya lura cewa cikin kwanaki biyar a mako, na daukar nau’kan iska da kuma canza abubuwan aunawar. Duba da yanayin wurin da kuma tsawonsa da kan iya gano iska da ta gurbace daga garin. Cibiyar ta Zeppelin, wuri ne da ke taimaka wa wajen gano abin da ke faruwa na yanayi. Ba tashoshin da ke gurbata muhalli ne kawai ba masanan suka duba, har ma da wasu sinadarai da ke kawo gurbacewar muhalli. Wasu tashoshin bincike na kasa da kasa, sun yi amfani da alkaluma da masanan suka karba wajen yin duba kan ainihin ababen da ke gurbata muhalli. ""Duba da muka yi a nan ya kunshi abubuwa da dama,’’ a cewar Hermansen, da ya dauki kusan shekara ashirin yana aiki a cibiyar ta Zeppelin. ""Abubuwan da ke gurbata muhalli, abu ne da yake son duba saboda yadda yake shafar muhalli, yayin da auna tashoshi da ke fitar da gurbatacciyar iska, suma ke da muhimmanci a duniya saboda tasiri da suke yi wajen kawo sauyin yanayi a duniya.’’ Amma cibiyar Zeppelin za ta iya taimaka wa wajen yin gargadi kan saunyi da ake samu a cikin muhalli. Alal misali, sinadarin methane a iskar da ke Zeppelin, ta kasance tana ƙaruwa tun 2005, inda ta kai mataki na sama a 2019. A yanzu ana kara nuna damuwa kan irin gurbatacciyar iska da ke fita, da cewa na barazana ga dumamar yanayi a duniya zuwa ga 1.5 na ma’aunin Celsius. Kwanaki goma bayan hadarin tashar nukiliya ta Fukushima a 2011, an gano wasu sinadarai da tashar ke fitarwa a Zeppelinfjellet. An bayyana cewa, an gano wadannan sinadarai ne kwanaki kadan daga dubban kilomitoci. Masu binciken a cibiyar Zeppelin, sun kuma ga karuwar wasu sinadarai a iska kusa da garin Ny-Alesund lokacin watannin bazara saboda karuwar jiragen ruwa na dakon kaya da ke zuwa yankin. Masanan sun kuma gano karuwar sinadaran atom masu lahani tsakanin watan Maris da kuma Mayun kowani shekara a daidai lokacin da yanayi ke daukar gurbataccen iska daga Turai zuwa Asia. Alal misali, yayin da kura ke tashi, tana kawo irin wani sauyi na sinadarai. Gurbatacciyar iska da masana’antu ke fitarwa a Rasha, na kawo saunyi a iska lokacin da take kadawa zuwa wani wuri lokacin hunturu. An kuma ga raguwar wasu manyan sinadarai kamar na lead da Mercury saboda tsaurara matakai kan kona shara na masana’antu. Kokarin da ake wajen rage amfani da abubuwa – da za su iya zuwa iska idan aka watsa su – sun kawo raguwar abubuwa da wadannan sinadarai suke kawowa. A baya-bayan nan, masu bincike sun lura da karuwar dutsar kankara a yankunan, inda ake kyautata zaton cewa hakan ya faru ne saboda iska. Hakan ya sanya masu bincike a tashar Zeppelin saka ido a muhallin da kuma dutsar kankara da ke zuba a can. Duk da gurbatacciyar iska da ke fitowa daga sassan duniya zuwa yankin, yana da nisan gaske daga gurbatacciyar iska da mutane ke fitarwa a muhalli. Akwai wasu wurare da suma ke da iska mai kyau – a 2020, masu bincike sun gano iska mai kyau da ke fitowa daga kudancin tekun Antarctica zuwa kuma kudancin Australiya. Sai dai, garin Ny-Alesund, na daya daga cikins wurare kalilan da mutane ke zuwa yin rayuwa na tsawon lokaci, ko da kuwa masanan yin bincike. Sai dai, iskar bata kasance mai kyau haka ba a can baya. Tsakanin 1916 zuwa 1962, gari ne da ake hakar kwal, kafin wani abin fashewa ya hallaka masu haka 21, wanda kuma ya janyo aka kwashe ‘yan yankin daga garin da kuma rufe da ake hakar kwal din. Tun bayan nan, an sauya wajen zuwa inda ake fitar da alkaluma daga muhallin maimakon kwal. ""An yi ta aikin share wajen a-kai-a-kai tun bayan shekarun 1960, lokacin da aka rufe wajen hakar kwal din, amma akwai sauran abubuwan gurbata muhalli da aka bari a birnin,’’ a cewar Hanne Karin Tollan, wani mai bincike a garin Ny-Alesund, wanda wani kamfanin ma’aikatar kula da yanayi da muhalli da ake kira Bay AS, ke gudanarwa. Kamfanin ya kuma gudanar da bincike domin gano gurbatacciyar iska a wajen a shekarar 2019-2022, don daukar matakai. An aika dukkan shara zuwa wani wuri a Norway. Sai dai, yayin da wadanda ke aiki a Ny-Alesund ke daukar yawancin lokaci domin duba abin da ke iska, rayuwa a garin abune da ba a saba da shi ba. Mazauna garin sun fito ne daga kasashe daban-daban a duniya da suka hada da Faransa da Jamus da Birtaniya da Italiya da Norway da Japan da Kudancin Koriya da kuma China da sauransu. Jirage daga garin Longyearbyen na Svalbard, na zuwa yankin ne sau biyu kadai mako. Gine-gine a garin suna da tsawon mita 30 wadanda aka sanyawa sunaye na manyan biranen duniya: kamar Amsterdam da Landan da Mexico da kuma Italiya – da sauransu. Sun kasance a matsayin wani tuni na ganin dangantakar diflomasiyya daga wurare daban a fadin duniya. Cibiyoyin samar da intanet dai basu da yawa a garin – inda a yawan lokuta ake rufe wayoyin salula da kuma tsarin intanet na Wi-Fi. Babu kuma nau’rorin aike da sakonni na rediyo wanda wani mataki ne na ganin garin ya kasance babu hayaniya, inda duk mai bincike da ke son amfani da wata hanyar sadarwa, sai ya nemi izini. A lokuta da dama, tsawa na girgiza wasu bangarorin garin, inda da daddare, iska ke kadawa zuwa cikin gidajen mutane. Yayin ziyara ta a garin, kowani yammaci, na kan sanya tufafi masu kare sanyi lokacin da na fita waje. Yanayi, wani abune da ke sanya mutanen da ke aiki a garin cikin hadari. A wasu lokuta yanayin sanyi na kai maki 37.2 na ma’aunin celcius lokacin hunturu. A watan Maris din wannan shekara – yayin wata ziyara da na yi zuwa garin Ny-Alesund – yanayi da aka samu a watan ya kai 5.5C(42F). Rabon da a samu hakan tun shekarar 1976 inda aka samu 5.0C (41F). A wasu lokuta ana samun yanayi da mutane ba su saba gani ba, inda ake samun tsawon lokaci na duhu ko kuma rana. Na je zuwa wata cibiyar bincike ta kimiyya lokacin yanayi na zafi a shekarar, lokaci kuma da ake samun duhu na awa 24 ta tsawon watanni. Idan ka je wurin dole ka yi amfani da tocila ko kuma hasken farin wata. Wata matashin dalibi dan kasar Italiya da na hadu da shi, wanda kuma tafiya cikin duhu sau tari, yana gamuwa da iska da kuma zubar kankara. Sai dai, duhun yana kuma nuna yanayi mai kyau na yanda haske ke tafiya a garin daga sararin samaniya. Al’ummar garin na da wata dabi’a ta babu wanda zai rufe kofar duk wani gini saboda idan dabbobi suka bayyana, za a basu mafaka. Akwai kuma wasu hadura bayan ta duhu da kuma sanyi da masu bincike ke yin duba a kai a wannan shekara. Bayan tashi daga aiki da karfe 16:30, al’ummomin garin na zama a cikin gidajensu. Garin na da wani wurin cin abinci daya inda mutane ke haduwa don yin mu’amala da juna lokacin cin abincin rana da kuma na dare, inda suke bayar da labarai tsakaninsu kan haske da ke fita a arewacin garin da kuma namun daji da suka yi karo da su. Yawancin labaran da mutane ke bayarwa a junansu na kawo sauyi da ake gani a dan karamin garin. Leif-Arild Hanjem, wanda ya yi aiki a matsyain injiniya ta  tsawon shekaru a tashar bincike ta kasar Norway da ke garin Ny-Alesund, ya fada mani cewa yaje yankin ne tun shekarar 1984 kuma ya ga sauyi da dama a yankin. A sararin samaniyar yankin Ny-Alesund, mazauna garin na ganin sauye-sauye da dama. Sai dai, har yanzu suna da ci gaba da shakar iska mafi kyawu daga yankin."	https://www.bbc.com/hausa/articles/c88yllkre0do
technology	An watsa dubban kifaye daga jirgin sama zuwa wani tafki	Latsa hoton sama don kallon bidiyon: Wannan labari ya bayyana wata sabuwar ma'ana ta kifaye masu tashi - Hukumomon kula da dabbobi a jihar Utah da ke Amurka suna kara kifaye a wani tafki inda suke jefa su daga jirgin helikwatfa. An watsa dubban kifaye cikin tafkin daga jirgin.	https://www.bbc.com/hausa/media-57853099
sports	Tawagar mata ta Ingila ta lashe Euro 2022 a karon farko a tarihi	Tawagar kwallon kafa ta mata ta Ingila ta doke ta Jamus 2-1 ta lashe gasar kofin nahiyar Turai a karon farko a tarihi. Ingila ta yi wannan bajintar a Wembley gaban 'yan kallo 87,192 a fafatawar hamayya da suka yi ranar Lahadi. Ingila ce ta fara cin kwallo ta hannun Ella Toone daga baya Lina Magull ta farke saura minti 11 minti 90 ya cika, bayan minti 45 din farko suka kammala ba ci. Daga nan ne aka yi karin lokaci, inda Ingila ta zura na biyu a raga ta hannun Chloe Kelly da hakan ya bai wa kasar damar daukar kofi na farko a tarihin gasar. Jamus ta yi harin lashe na tara jumulla da ta yi nasara a gidan Ingila, bayan da take da guda takwas kawo yanzu. An fara gasar kwallon kafa ta mata ta cin kofin nahiyar Turai a 1969, inda Italiya ta fara lashe kofin daga nan Denmark da Sweden da Norway kowacce ta daga kofin. Jamus ta fara lashe kofin a 1981 sannan ta dauka a 1991 na biyu a jere daga nan Norway ta ci na biyu a 1993. Kasar Jamus ta sa kwazo, inda tawagar matan kasar ta lashe shida a jere tun daga 1995 har zuwa 2013, sai Netherlands ta dauka a 2017. Ingila ta kai wasan karshe bayan da ta doke Sweden 4-0 a karawar daf da karshe ranar 26 ga watan Yuli. Jamus kuwa ta kai fafatawar karshe, bayan yin nasara a kan Faransa da ci 2-1 ranar 27 ga watan na Yuli.	https://www.bbc.com/hausa/articles/cyepk2z20d3o
entertainment	Abin da ya faru a wajen naɗin Sarki Charles na Birtaniya	Majalisar naɗa sarki ta sanar da naɗa sabon sarki a bainar jama’a a ranar Asabar, a wani biki da aka kwashe kusan shekara 70 ba a ga irinsa ba. Daga wata murna da aka yi ta bai daya domin taya sabon sarki murna zuwa wani bayani mai taba zuciya, ya sha rantsuwa sannan dakarun kasa sun sara masa. Ga dai wasu abubuwa da suka faru a fadar St James. An sanar da Charles III a hukumance a matsayin Sarki a wani biki da aka yi mai cike da tarihi a Fadar St James da ke Landan. Yayin bikin da aka yi a gargajiyance a safiyar ranar Asabar – wanda aka haska a kusan duka gidajen talabijin a karon farko – an yi kasa da tutoci da safe domin girmamawa ga marigayiya sarauniya – an kuma daga su yayin bikin domin nuna girmamawa da biyayya ga sabon Sarki. Za a ci gaba da wasu lamuran nade-naden a fadin Birtaniya har sai ranar Lahadi, inda za a kara sassauta tuta yayin ci gaba da makokin mutuwar Sarauniya Elizabeth II wadda ta mutu a ranar 8 ga watan Satumba. Sabon Sarki ya sha rantsuwa daga kwamitin nada Sarki a yayin wani bikin gargajiya, wanda rabon da a yi irinsa a Birtaniya tun shekara 70 baya. Kai tsaye dama Charles ne Sarki saboda mutuwar mahaifiyarsa – karkashin dokar zamantakewa ta 1701. Aikin kwamitin nadin sarki shi ne yayin biki, domin sanar da sunan sabon Sarki a hukumance. A al’adance, ana yin wannan ne cikin kwana guda da mutuwar wanda ke kan karagar mulki. Amma a wannan karon an dan samu karin lokaci tsakanin bikin nadin da aka yi a Fadar St James da kuma mutuwar Sarauniya Elizabeth II, wanda aka yi a tsakiyar birnin Landan kusa da Fadar Burkingham. A wani mataki da ya saɓa da al’ada, Sarki Charles ya bayar da damar a haska bikin a gidajen talabijin a karon farko cikin tarihi. Sama da mambobin majalisar koli 200 ne suka halarci taron – wanda yawanci masu bayar da shawara ne ga basaraken da ke mulki, mafi yawansu tsofaffi da kuma yan siyasa ne na yanzu – sun taru a Fadar St James tare da malaman coci masu yawa. Majalisar ta dade tun zamanin sarakunan karni na 10. Mambobinta sun kai 700, amma 200 kawai aka kira. Tsofaffin Firaiministocin Birtaniya irin su Gordon Brown da David Cameron da Boris Johnson da kuma Theresa May wadda ta hadu da Sarauniya a wurare da yawa cikin shekaru masu dama – duk sun halarci taron. Sai kuma magajin gari Birnin Landan da manyan alkalai da kuma jami’ai masu dama. Camila Parker Bowels matar Charles sama da shekara 17 da ɗansa Williams wanda shi ne sabon Yariman Wales duka sun halarci taron. An raba kwamitin nada Sarki zuwa gida biyu, kuma Chrles ya fito ne cikin gida na biyu. A matakin farko, Shugaba – kuma mamba a majalisa karkashin jam’iyyar masu ra’ayin rikau Penny Mordaunt wadda aka rantsar a ranar 6 gawatan Satumba – ta sanar da mutuwar Sarauniya. Daga nan kuma ta nemi malaman coci da na kwamitin nadi su gabatar da ayyana sabon Sarki, wanda ciki har da Charles da aka bai wa matsayin Sarki Charles III. Sannan mutane kusan 200 ko sama da haka da suka halarci taron suka ce “Allah ya kiyaye Sarki” bayan kammala karanta bayanai. An yi hakan a gaban Yarima William da Firaiminista Liz Truss da shugaban cocin Ingila Justin Welby. Sai dai duka iyalan Gidan Sarautar ne suka sanya hannu kan takardar da ta ayyana Sarkin, da sauran wasu manyan baki ciki har da Earl Marshall – Duke na Norfolk – wanda shi ne ke da hakkin tara wannan biki. Mataki na biyu shi ne taruwar kwamitin naɗa Sarki za su taru gaban Sabon Sarki a dakin da ake nada Sarki da ke Fadar St James. Taron farko kenan da wadannan mutane suka yi a gaban sabon Sarki kenan cikin gwamman shekaru. Kansiloli sun yi layi sun tsaya domin yin maraba da Sarki, kowa yana tsaye babu wanda yake zaune kamar dai yadda aka saba yi a al’adance. Ya fara da wani bayani mai taba zuciya ga kwamitn da ke nada sarki, “ya yi bayani kan mahaifiyarsa da yake mutakar ƙauna da yadda ta yi wa al’umma bauta” ya kuma yi fatan bin sawunta. “Duka duniya na tausaya mani kan wannan gagarumin rashin da na yi, wanda ba za a iya maye gurbinsa ba.” Mulkin da mahaifiyata ta yi babu wanda za ka iya kwatanta shi da shi a lokacinta, yadda ta sadaukar da kanta da bautar da ta yi wa jama’a. Don haka dole mu yi godiya da rayuwarta da ta yi.” Ya kuma ci gaba da yin bayani kan hakkokin da suke a kansa. “Ina sane da irin manyan ayyukan da na gada da kuma wajiban da ke kaina ko kuma wadanda aka dora mani.” Ya bayyana Camilla a matsayin Sarauniya consort, matar Sarki, “Ina alfahari da farin ciki da irin goyon bayan da matata ta ke bani,” in ji shi. Karkashin dokar rantsuwar, dole ne sabon basarake ya yi rantsuwa domin yin biyayya ga cocin Scotland. Saboda a Scottland an raba iko tsakanin coci da kuma kasa. Charles ya rattaba hannu kan wasu kwafi biyu na takardu gaban majalisar koli. Wadanda suka halarci taron suma sun sanya hannu, ciki har da yarima Williams – wato sabon yarima na Wales kenan – tare da Camilla Sarauniya. A karshe mahalarta taron sun yi wake, masu ganga suka taya su. Bayan an gama komi sai aka koma wajen fadar. Duka mutane sun fita daga wajen dakin taron domin ganin yadda za a ayyana Sarki Charles na uku. Dakarun gidan Sarautar sun fito wajen barandar a saman Friary Court domin karanta ayyanawar tukunna aka yi busar sarewa irin ta gidan sarauta. An yi taken kasa wanda a karshe aka ce “Allah ya kiyaye Sarki” a Turance “God Save the King” maimakon “Allah ya taimaki Sarauniya da aka fi shekaru sama da 70 ana fada. Bikin ya zo karshe ne lokacin da shugaban Majalisar Koli ya ayyana Charles a matsayin sabon “Sarki, Shugaban kasashen rainon Ingila mai kare addini” kafin daga bisani a ce “Allah ya kiyaye Sarki”. Penny Mordaunt ta rufe taron ne da karanto daftarin dokar ayyanawar wanda za a sahhale, sannan Sarki Charles ya sanya musu hannu daya bayan daya. Daya daga cikinsu shi ne na ranar binne Sarauniya wadda za ta zama ranar hutun mutanen kasar baki daya. Amma yanzu za a dauki lokaci kafin a zo a yi bikin mubaya’a da nadin sarki. A baya wata 16 aka dauka tsakanin mutuwar mahaifin Sarauniya Elizabeth Sarki George na shida da nadata, wanda ya mutu a watan Fabirairun 1952, ita kuma aka nadata a watan Yuni 1953.	https://www.bbc.com/hausa/articles/c4n0kqk0p38o
religion	Abin da ya sa matasa ke koyon wankan gawa a Birtaniya	"An bullo da wani tsari na koyar wa da matasa yadda ake wankan gawa wato Ghusl a Birtaniya. Ghusl yadda ake yi wa mamaci wanka tare da sakawa da lullube shi da farin ƙyalle ko kuma likkafani ne gabanin binne shi, kana daya daga cikin wajiban abubuwa da dana ne da ake yi wa mamaci. Kafin barkewar annobar korona, tsofaffi masu aikin sa kai ne a cikin al'ummar Musulmi ke gudanar da irin wannan al'ada. Amma da daman su har yanzu na yi wa kansu garkuwa don kare kansu daga cutar korona. Yanzu Supporting Humanity, wata kungiyar kulawa da masu alhini na gudanar da taron bita ga matasa masu aiki sa kai don gudanar da wankan gawa a bisa tsarin addinin Musulunci. Jagorar ayyukan kungiyar Tahreem Noor, ta shaida wa BBC cewa, ""yunkurin ya samo asali ne tun bayan barkewar annobar lokacin da adadin wadanda ke mutuwa ya karu"" kuma suna ""bukatar karin mutane da ke taimakawa da gudanar da jana'iza. Har ila yau ana gudanar irin wannan a fadin kasar. Kamar yadda addinin Musulunci ya tanada, Ghusl wani yanayin daura alwala ne, ko wanka, da ya ƙunshi tsaftace jiki daga ƙazanta. Akwai wankan kashi daban-daban, kamar na bayan ɗaukewar jinin haihuwa da jinin al'ada. Wanda ake yi wa mamaci Musulmi ana kiran sa Ghusl Mayyit wato wankan gawa. Galibi dangin suke da jinsi daya da mamacin ne ke gudanarwa. Ya kunshi wanke dukkan sassan jiki da sabuly da ruwa ta hanyoyi na musamman na mutunta gawar. ""Muna bukatar akalla masu aikin sa kai shida a kan ko wane wankan mamaci,"" in ji Salma Patel, ta kungiyar Supporting Humanity, wacce ke koyarwa tare da gudanar da wankan Ghusl, kamar yadda ta shaida wa BBC. Lokacin kullen korona, ta bayyana cewa an haramta wa iyalai da dama yi wa 'yanuwansu jana'iza. An bar wa masu aikin sa kai kamar ta wankewa tare da yi wa mamata ukun jana'izar a rana lokacin tsananin yaduwar annobar. ""Mu kan samu kiran waya zuwa a taimaka lokacin jana'iza, cikin lokaci kankane,"" ta bayyana. Lokutan farkon annobar, akwai karancin fadakarwa game da ƙwayar cutar, da kuma ko shin akwai hadarin kamuwa da cutar ta korona daga mamacin. Kungiyoyin Musulmai da dana, da suka hada da Majalisar Musulmai ta Birtaniya, sun fitar da ka'idojin da za a bi wajen yi wa mamatan da ake tunanin cutar korona ce ta hallaka wanka. A lokacin, Hukumar Kula da Lafiyar Al'umma ta Ingila ta bayar da shawara kan gudanar da wankan mamaci da sutura a bisa tsarin da addini ya tanada muddin dai za a cigaba da saka kayan kariya a jiki, da kuma bin dokar bayar da tazara. Cutar korona ta yi matukar fi shafar l'ummar kasashen yankin kudancin Asiya. Dubbai sun mutu daga kwayar cutar, kuma shi ya sa Saffiyah ta yanke shawarar halartar taron bitar kan wankan gawa a Gabashin London. ""Mun rasa rayukan 'yanuwanmu da dama lokacin annobar, kuma zuwa jana'aiza da kuma rashin sani me za ka yi wani abin a tashi tsaye ne,'' ta ce. Daya mai halartar taron, Khadija, mai shekaru 23, na ganin yana da matukar muhimmanci a koyarwa da matasa irin wannan tsarin saboda, in ji ta. ""Muddin ba mu koya ba, wa zai rika wanke gawawwakinmu ta wannan hanyar?"" Mata 90 ne suka halarci taron bitar mata Musulama a Cibiyar Belgrave Community Centre da ke Gabashin London. An nuna musu hanyoyin yi wa mamaci wanka da kumma sutura a jikin manyan 'yartsanoni . Summaya ta bayyana cewa ba ta san cewa ana rufe tsiracin gawa ba da tsumma lokacin wankan, saboda a matsayinta da matashiya Musulma ta damu ""game da tsiraci bayan mutuwa"". Mata matasa da suka halarci taron, sun bayyana cewa sun karu sosai da koyarwar, kuma suna jin cewa wannan wani bangare ne na addininsu. Farzana ta bayyana abubuwan da ta koya da cewa: ""A duk lokacin da mutum ya mutu ana kiransa gawa - ka kan rasa sunaka, da matsayinka, da komai naka'"". Kungiyar Supporting Humanity ta ce annobar wata ''matashiya ce'' lokacin da tsofafi suka kasa gudanar da aikin, kana tana kallon haka a matsayin wani sabon tsari ga matasa da za su bayar da gudunmowa a kai a cikin al'ummarsu."	https://www.bbc.com/hausa/labarai-60689337
entertainment	...Daga Bakin Mai Ita tare da Fati Slow Motion	Latsa hoton da ke sama domin kallon wannan bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 88 ɗin, BBC ta tattauna da Fati Usman, wacce aka fi sani da Fati Slow Motion. Ko da yake a yanzu ba ta fitowa a fina-finai, amma ta bayyana rawar da masana'antar Kannywood ta taka a rayuwarta.	https://www.bbc.com/hausa/media-60568362
entertainment	...Daga Bakin Mai Ita tare da Momee Gombe	Latsa hoton da ke sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 92, BBC ta tattauna da Momee Gombe, inda ta amsa tambayoyin da suka shafi rayuwarta. Daukar bidiyo da tacewa: Yusuf Ibrahim Yakasai	https://www.bbc.com/hausa/media-60935654
health	Yadda ƙarancin ungozoma ke sanadin rayukan miliyoyin mata da jarirai a duniya	Hukumar Lafiya ta Duniya ta ce miliyoyin mata da jarirai ne ke mutuwa, yayin da wasu miliyoyin ke fama da rashin lafiya ko kuma rauni saboda ba a martabawa ko fifita bukatun mata masu juna biyu da kuma bai wa ungozomomi kwarewa. Ta ce duniya a yanzu na fama da ƙarancin ungozoma dubu 900, abin da ke wakiltar kashi ɗaya cikin uku na ungozomar da ake buƙata a duniya. A cewarta annobar korona ta ta'azzara waɗannan matsaloli, saboda ta dusashen buƙatun lafiya na mata da jarirai. Wannan wani ɓangare ne na muhimman batutuwan da ke ƙunshe cikin rahoton Halin da aikin Ungozoma ke ciki a shekara ta 2021 a duniya na Asusun kula da Yawan jama'a na Majalisar Ɗinkin Duniya da Hukumar Lafiya ta Duniya  da kungiyar ungozomomi  da ya yi nazari  akan  kasashe 194. Karancin ungozomomi na kawo nakasu a kokarin da ake yi wajan rage yawan mace-macen mata masu juna biyu da jarirai. Wani rahoto da aka wallafa a mujallar Lancet ya nuna cewa idan aka inganta fanin nan da shekarar 2035 za a iya samun raguwa a yawan mace macen mata masu juna biyu da kashi 67, da kuma na  jarirai da kashi 64. Rahoton ya yi kiyasin cewa rayuka sama da miliyan hudu za a ceto a kowace shekara. Sai dai duk da damuwar da aka nuna a rahoton da aka fitar a shekarar 2014, wanda ya bada shawara kan yadda za a shawo kan matsalar kawo yanzu matsalar ba ta sauya zani ba a cikin shekaru takwas da suka gabata. Haka kuma rahoton na bana ya ce cigaban da za a samu zai kai shekarar 2030 kuma shi ma ba wani abun a zo a gani bane	https://www.bbc.com/hausa/labarai-56989671
politics	Adeleke na jam'iyyar PDP ya lashe zaben gwamnan Jihar Osun	Hukumar zabe mai zaman kanta ta Najeriya INEC ta ayyana Sanata Ademola Adeleke  na jam'iyyar PDP a matsayin wanda ya yi nasara a zaben gwamnan Jihar Osun. A ranar Asabar ne aka gudanar da zaben gwamnan cike da tsauraran matakan tsaro. Babban baturen zaben Jihar,  Farfesa Oluwatoyin Ogundipe, ya ce Sanata Adeleke ya samu kuri’a 403,371 Gwamna mai-ci Adegboyega Oyetola na jam’iyyar APC ya zo na biyu da kuri’a 375,027. Bayanan da INEC ta fitar na kananan hukumomi 30 da ke jihar sun nuna cewa PDP ta yi nasara a kananan hukumomi 17 yayin da APC ta samu  kananan hukumomi 13. Dama dai a baya Gwamna  Oyetola, wanda ya so yin ta-zarce karo na biyu, ya kayar  da Sanata Adeleke. Wakilan BBC da ke Jihar ta Osun sun ruwaito cewa tun cikin dare ranar Lahadi zuwa wayewar gari aka fara karbar sakamakon zabukan da aka yi daga matakin kananan hukumomin jihar. Zababben gwamnan, mai shekara 62, dan asalin karamar hukumar  Ede ne. Ya wakilci yankin Osun ta Yamma a Majalisar Dattawan Najeriya karkashin jam’iyyar People's Democratic Party daga 2017 zuwa  2019. Ya tsaya takarar Sanata ne bayan rasuwar dan uwansa Sanata Isiaka Adeleke. A shekarar 2018 ya tsaya takarar gwamnan Jihar Osun amma ya sha kaye a hannun Mista Oyetola. Ya kammala Digirinsa na farko ne a fannin nazarin aikata laifuka a Kwalejin Atlanta Metropolitan State College da ke Amurka.	https://www.bbc.com/hausa/articles/c8vqd940z11o
sports	An yi bikin bai wa Bayern Munich Bundesliga na bana	An bai wa Bayern Munich, Bundesliga na bana da ta lashe, bayan 2-2 da Stuttgard a wasan mako na 33 a babbar gasar tamaula ta Jamus. A karawar ta ranar Lahadi, Konstantinos Mavropanos ne fara cin gida, sannan Thomas Mueller ya ci wa Bayern kwallo na biyu. Stuttgard ta ci kwallayen ta hannun Tiago Tomas da kuma Sasa Kalajdzic. Bayan da saura wasa daya ya rage a kammala gasar bana, Bayern ta ci wasa 24 da canjaras hudu aka doke ta biyar. Kungiyar mai maki 76 ta ci kwallo 95 aka zura mata 35 kawo yanzu. Bayern Munich ta lashe Bundesliga na 10 a jere kuma na 32 jumulla. Borussia Dortmund ce ta biyu wadda ta yi nasara a karawa 21 da canjaras uku aka doke ta wasa tara ta ci kwallo 83 aka zura mata 51 ta hada maki 66. Wadanda suke kan gaba a cin kwallaye a Bundesliga:	https://www.bbc.com/hausa/wasanni-61380848
entertainment	Magoya bayan ƙungiyoyin ƙwallon ƙafar Afirka da faretin soji cikin hotunan Afirka	W﻿asu zaɓaɓɓun hotunan Afirka da na 'yan nahiyar a wasu sassan duniya	https://www.bbc.com/hausa/articles/cx8xx9xp3qzo
business	Ra'ayi Riga: Amfani ko rashinsa na sauya wasu takardun naira	Shirin Ra'ayi Riga na wannan makon ya tafka muhawara ne kan amfani ko rashinsa na matakin Babban Bankin Najeriya da zai sauya wasu takardun naira.	https://www.bbc.com/hausa/articles/c3gjen00wy4o
politics	M﻿anyan manufofin da Kwankwaso zai mayar da hankali a kansu	Kamar sauran ƴan takarar shugabancin ƙasa na Najeriya, shi ma Dr Rabi’u Musa Kwankwaso na jam’iyyar NNPP ya ƙaddamar da manufofin yaƙin neman zabensa.. Tsohon gwamnan jihar Kanon kuma tsohon Sanata a majalisar dattijan ƙasar ya ƙaddamar da kundin manufofinsa ne a ranar Talata 1 ga watan Nuwamban 2021. Kundin manufofinsa ya ƙunshi ƙudurce-ƙudurce da hanyoyin da zai bi wajen aiwatar da su idan ya samu nasarar zama shugaban Najeriya. Ɗan takarar shugaban kasa na jam’iyyar NNPPn, Injiniya Rabi’u Musa Kwankwaso ya gabatar da kundin manufofin nasa mai shafi 151 ne a wani gagarumin taro a Abuja, da  ya haɗa jiga-jigan jam’iyyar da dukkan manyan ƴan takarar jam’iyyar a matakai daban-daban a fadin Najeriya. Cikin manufofin har da aniyar inganta tsaro ta hanyar kara yawan jami’an tsaron, da kula da lafiyar mata masu juna biyu kyauta da kuma tsawaita amfani da sakamakon jarrabawar shiga jami’a, wato Jamb. Dan takarar ya ce idan ya samu nasarar zama shugaban Najeriya, gwamnati zai kafa irin ta talakawa. Ya ce za a kafa kwamitoci tun daga matakin gunduma zuwa ƙananan hukumomi zuwa jihohi da kuma gwamnatin tarayya, waɗanda za su ƙunshi kowane nau’i na al’umma, waɗanda su ne za su yanke shawara a kan irin ayyukan da suke buƙatar a aiwatar musu. S﻿u za su dinga yanke shawarar abubuwan da suke buƙata gwamnati ta yi musu kama daga kan inganta tattalin arziki da fannin lafiya da ilimi da tsaro da sauran su. Kazalika ɗan takarar shugaban ƙasar ya yi alwashin kawo ƙarshen wadansu abubuwa da ke yi wa mata da matasa cikas a rayuwa. Waɗannan abubuwa sun haɗa da Ba yaro dan makarantar da zai sake biyan kudi na WAEC ko NECO ko JAMB ko NABTIB. Sannan jarrabawar JAMB za ta dinga kai wa shekara hudu tana amfani ba shekara ɗaya kamar yadda aka saba ba. A fannin tsaro kuwa dan takarar ya sha alwashin ƙara yawan jami’an tsaron ƙasar. A yanzu dai Najeriya tana da jami’an soji kusan 250,000 ne kawai, amma Sanata Kwankwaso ya ce zai ƙara yawansu zuwa miliyan ɗaya. A ganinsa wannan na daga cikin manyan hanyoyin magance matsalar tsaro a ƙasar. Kazalika ya ce zai tabbatar da yawan ƴan sandan ƙasar ma ya kai miliyan ɗaya. Ya kuma ce sojojin da suke da ƙwarewa  afannin injiniya ne za su dinga jagorantar gyara da faɗaɗa titunan ƙasar don gano tare da lalata maɓoyar ƴan ta’adda. Duk da irin kukan da ake yi cewa Najeriya na fama da rashin kudi ko matsi, Injiniya Kwankwaso ya ce yana da yakinin cewa idan aka toshe wasu kafofin sata, gwamnati  za ta samu wadataccen kudin da za ta inganta rayuwar al’umma ba tare da ciwo bashi ba. A don haka ya ce zai samar da ingantattun hanyoyi na toshe duk wata kafa da za a dinga sace kuɗaɗen gwamnati. Kwankwaso ya ce yana da burin taimaka wa manoma da tallafi ta hanyar sayar musu da bashi a farashi mai rangwame. Sannan za ta dinga sayen amfanin noman manoma ta yadda ba za a bari ƴan kasuwa su saye musu babu daraja ba. Hakan zai sa harkokin nomansu ya inganta su kuma dinga samun riba mai fa’ida, kamar yadda manufofin nasa su nuna. Ya sha alwashin mayar da dukkan ƙungurman dajin da ƴan ta’adda da ƴan bindiga suka mayar da su maɓoya, ƙarƙashin gwamnati, ta yadda za a mayar da su gonaki ko wasu wurare na musamman da gwamnati da al’umma za su dinga amfana da su. Za a samar da ƙwararrun jami’an soji a kan iyakoki da dakarun kare dazuka da na bakin ruwa don kare dukkan ɓangarorin ƙsar daga muggan laifuka kamar shiga da fitar da ƙwayoyi da makamai da sauran laifuak. Za a haɗa kai da ƙasashe maƙwabta don tabbatar da samar da tsaro ta kowane fanni. Za a yi amfani da fasaha sosai wajen inganta samun bayanan sirri da gano yadda ake kitsa mugayen ayyuka. A﻿bubuwan da ya sha alwashin yi a wannan fannin sun haɗa da:	https://www.bbc.com/hausa/articles/cml4p3p22g7o
entertainment	Sufeton 'yan sandan Najeriya ya ce a ɗauki mataki kan lamarin Rahama Sadau	Rundunar 'yan sandan Najeriya ta bai wa kwamishinan 'yan sandan Jihar Kaduna umarnin ɗaukar mataki kan fitacciyar 'yar fim ɗin nan Rahama Sadau, bayan wani ya kai ƙararta ga 'yan sandan kan wasu hotuna da ta wallafa da suka jawo ɓatanci ga Annabi Muhammad (SAW). Sai dai a bayanan da BBC ta samu, 'yan sandan ba su kai ga kama ta ba saɓannin yadda wasu kafafen yaɗa labarai suka ruwaito, sai dai wata majiya mai ƙarfi ta nuna cewa tana ƙoƙarin haɗa tawagar lauyoyinta da za ta je da su ofishin 'yan sandan domin kai kanta. Cikin wata wasiƙa da Babban Jami'in Ofishin Sufeto Janar DCP Idowu Owohunwa ya rattaɓa wa hannu, Mohammed Adamu ya umarci wamishinan 'yan sanda na Jihar Kaduna ya gaggauta ɗaukar mataki don tabbatar da cewa wannan lamari bai haifar da wani abu na rashin tsaro da tayar da hankalin jama'a ba. A takardar koken da Alhaji Lawal ya aika wa babban sufeton, ya shaida wa babban sufeton cewa abin da Rahama ta aikata zai iya jawo rikici domin kuwa tuni wasu malamai da matasa suka fara barazanar ɗaukar mataki, a cewarsa. Ya kuma yi wa babban sufeton matashiya kan abin da ya faru a Kano a 'yan kwanakin nan da kuma a Faransa wanda ya ce dama tuni al'ummar Musulmi abin ya kai su bango. Ya kuma buƙaci babban sufeton ya yi la'akari da cewa bai kamata Najeriya ta ƙara tsunduma cikin wani rikici ba a daidai lokacin da take ƙoƙarin farfaɗowa daga tarzomar da ENDSARS ta jawo. Mun yi ƙoƙarin jin ta bakin Alhaji Lawal Gusau, wanda ya kai Rahama ƙara domin jin ƙarin bayani, amma bai ɗaga waya baya. Sai dai Mujallar Fim ta ruwaito cewa Alhaji Lawal Gusau ɗin sananne ne wajen shiga al'amuran da suka shafi harkar fina- finan Hausa, domin kuwa, ko a kwanakin baya sai da ya kai ƙara a kan bidiyon tsiraici wanda ake zargi na Maryam Booth ne da aka yi ta yaɗa shi a kafafen sada zumunta a kwanakin baya. A cikin makon nan ne dai Rahama Sadau ɗin ta wallafa wasu hotuna waɗanda suka nuna surar jikinta, wanda hakan ya jawo wani ya yi maganar ɓatanci game da Manzon Allah (SAW) a ƙasan hotunanta da ta saka. Sai dai daga baya jarumar ta fito ta ce sam ba da yawunta aka yi waɗannan kalaman ɓatancin ba, inda har ta yi bidiyo tana kuka tana roƙon gafarar Musulmai da waɗanda abin ya ɓata wa rai. Tun kafin ta nemi gafarar, abokan sana'arta da dama na Kannywood sun fito sun yi mata raddi mai zafi, haka ma wasu sanannun mutane a kafafen sada zumuntar sun yi mata raddi da jan kunnenta. Sai dai bayan haƙurin da ta bayar da kuma nadamar da ta yi, wasu sun sassauta kalamansu kanta da ba ta shawarar kada hakan ya sake faruwa, wasu kuma na nan a kan bakarsu na cewa ba za su yafe mata ba.	https://www.bbc.com/hausa/labarai-54854948
technology	SpaceX: Shin za a iya samar da nama a sararin samaniya?	"Jeff Bezos da Elon Musk dukkaninsu na son su mulki sararin samaniya. A yayin da ita kuma hukumar Nasa ke kokarin saka mutane kan doron duniyar Mars mai kura. Amma idan mutane na son kafa wata al'umma a kan duniyar wata ko duniyoyi, me za su ci? An gudanar da bincike da dama don gano ko tsirrai za su iya rayuwa a sararin samaniya. Kuma a makon da ya gabata, an fara gudanar da gwaji don gano ko kwayoyin halittar nama za su iya yaduwa. Wani matakin farko ne na gwajin yiwuwar samun abinci mai gina jiki, wani babban ci gaba - akalla burin masu bincike - kan makomar bulaguron sararin samaniya. Gidan gona na Aleph Farms na kasar Isra'ila ne ya shahara wajen noman nama daga kwayoyin halitta, shi ne ya bullo da wannan bincike, kuma tawagar 'yan sama-jannati ta mai zaman kanta ta farko da ta fara ziyartar hukumar lura da sararin samaniya ta kasa da kasa. Ko da yake masu nuna shakku sun bayyana cewa wannan hanya ba mai dorewa ba ce ga 'yan sama-jannatin da za su dogara da ita - ana cewa noman nama ba zai taba zama abu mafi sauki fiye da kai shi can daga doron kasa ba. Noman nama da kwayoyin halitta - musamman a wani ma'auni - ko a doron duniyar kasa ba mai sauki ba ne. Gidan gonar Aleph Farms daya daga cikin kamfanoni da dama ne da suka yi kokarin samar da ''naman da kirkiro'' amma shi ne na farko da ya yi kokarin yin shi a sararin samaniya. Kamfanin ba ya son yin amfani da kalmomi na ""naman da aka samar a dakin bincike"" - amma kuma a zahiri ko kusa hanyar noman sa ba ta yi  kama da na noma da kiwon da aka sani ba. Ana bai wa kwayoyin halittar shanu (koda yake zai iya zama a ko wace irin dabba) abubuwa da suke bukata don su girma ko su yadu, kamar su na'ukan sinadarai da abinci kamar amino acids da carbohydrates. Kwayoyin halittar kan yadu har sai sun zama kamar fata, wanda daga karshe su zama naman da za mu iya ci. Wannan hanya ana kiranta da ""noma"" ko ""yaduwa"". An bunkasa naman a cikin tankuna da ke kama da abin da ka ke gani a masana'antar sarrafa barasa fiye da a ce wata gona. An tsallake daukacin matakan rayuwar dabbar da ake kiwo don samun nama daga - haihuwa, rayuwa da kuma yanka. Masu nuna goyo baya na cewa wannan hanyar na da alamun yin amfani ga muhalli, alal misali na rage yawan fitar da gurbatacciyar iskar methane. Shin mene ne dalilin bunkasa nama a sararin samaniya? Zvika Tamari, wanda ke jagorantar shirin sararin samaniyar na kamfanin na Aleph Farms, ya bayyana cewa masana kimiyya ba su san ko shin za a iya maimaita wannan hanya a wuri marar nauyi ko maganadisu ba. ""Mun san daga binciken kimiyyar da aka gudanar a baya cewa kimiyyar halittar jiki da kimiyyar dabbobi na yin dabi'a daban a muhalli wanda ba shi da nauyi ko maganadisu … don haka, takamaimai ba mu sani ba, babu wanda ya sani, idan wadannan hanyoyi na noman yaduwar nama kan faru a sararin samaniya.'' A ranar 8 ga watan Afrilu ne mutane hudu suka kusa cikin sararin samaniya a cikin kumbon kamfanin jigilar sararin samaniya ta SpaceX, a zuwan su na farko zuwa na Tashar sararin samaniya ta kasa da kasa, sun zo da wani akwati mai girman kwalin takalmi dauke da kwayoyin halittar dabbobi - da duk wani abu da suke bukata don girma. An tura Larry Connor da Eytan Stibbe da kuma Mark Pathy daga cibiyar lura da sararin samaniya ta Kennedy Space Center a jihar Florida, tare da tsohon da sama jannati Michael Lopez-Alegria. An sa ran dawowarsu sararin samaniya a ranar Lahadi 24 ga watan Afrilu, bayan an yi wa kwayoyin halittar binciken kwakwaf. Koda gwajin ya samu nasara kuma aka tabbatar da cewa za a iya noman nama a sararin samaniya, ba lallai ne yana nufin abu ne mai kyau ba. Akwai dalilan da suka saka ba a saka naman da aka noma daga kwayoyin halitta a manyan shuguna ba. Ko shakka babu, duk da cewa daruruwan miliyoyin daloli ne aka saka a cikin masana'antar. Har yanzu kamfanin Aleph Farm na jiran amincewar hukuma a kasar Isra'ila kafin a yi amfani da shi a gidajen cin abinci. Wannan abinci ne wanda bai kafa kan sa a duniya ba a doron kasa, ballantana a sararin samaniya. Akwai sauran karin wasu matsalolin idan aka zo batun noman nama a sararin samaniya. Na farko shi ne batun haihuwa. ""Kwayoyin halittar dabba na girma a hankali.'' In ji David Humbird, wani injiniyan kimiyyar sinadarai a Berkeley. ""Muddin kayoyin cutar bacteriya ko fungus suka shiga cikin kwayoyin halitta za su yadu cikin sauri daga kwayoyin halittar dabba kuma zai maye gurbi, don haka ba za ka iya sake hada kwayoyin halittar ba. Kuma hada kwayoyin cutar bacteriya. Kuma dole ka jefar da shi,"" in ji Mista Humbird. Aleph Farms ya ce ya yi amanna cewa za a iya shawo kan matsalar haihuwa, musamman a sararin samaniya inda ake bukatar samar da adadin nama kadan. Amma kuma gurbacewa za ta yi matukar muni ga al'ummar duniyar Mars. Aleph Farms ya kuma bayyana cewa daukar abinci zuwa sarari samaniya na da matukar tsada. Alkalumma na bambanta sosai, amma kuma kididdigar hukumar Nasa daga shekarar 2008 ta nuna dala 10,000 kwatankwacin fan dubu bakwai. ""Duniyar Mars na da nisan miliyoyi da milyoyin kilomita. Don haka kafin samar da abincinka daga gida, babbar dam ace'', in ji Mista Tamari. Karen Nyberg tsohuwar dan sama jannati ne a hukumar Nasa wanda ya shafe watanni biyar da rabi a tashar lura da sararin samaniya, kana yanzu a kan kwamitin bayar da shawarwari na Aleph Farms ne. Ta bayyana cewa abinci na taka muhimmiyar rawa a yanayin lafiyar kwakwalwar 'yan tawagar, ""Abinci na zuwa ne a cikin wadannan fararen jakunkunan da dole sai mun rika saka wa ruwa, kamar su madarar gari da sauransu … Ina kwadayin jin kamshin soyaiyiyar tafarnuwa da man zaitun, wani abu ne da bamu da shi. Don haka duk abinda za mu iya samu mu dawo da shi gida ina abu ne mai kyau."" Mis Nyberg, na da yakinin sabon abinci da ganyaye na da muhimmanci idan ana sa ran mutane za su kasance a nesa da doron duniya na tsawon shekaru. Lallai ne, muddin a shirye ake wajen tura mutane zuwa duniyar Mars, sanin yadda za a ciyar da 'yan sama jannati abinci mai gina jiki da ba zai lalace ba - kana da dandano mai dadi - yana da matukar muhimmancin kana da sarkakiya. Aleph Farms na da buri mai yawa, amma nuna cewa za a iya samar da nama da wani adadi a doron duniya wata babbar ayar tambay ace ga kamfanin"	https://www.bbc.com/hausa/labarai-61215322
politics	Yadda ake zama shugaban kasar Amurka	"'Yan takara 20 na jam'iyyar Democrat a zaben shugaban kasa na shekarar 2020 ne suka tafka muhawara ranar Laraba kwana kadan bayan Shugaba Trump ya kaddamar da tasa takarar a jihar Florida. A bayyana take cewa yakin zaben mai daukar lokaci ya dauki harama. To yaya za a iya zama shugaba mafi karfin iko a fadin duniya? Shugaban kasa wajibi ne ya kai shekara 35, haifaffen Amurka kuma mazaunin kasar na tsawon shekara akalla 14, kamar yadda kundin tsarin mulkin kasar ya tanada. Akasarin 'yan takarar suna da masaniya kan harkokin siyasa ta hanyar rike mukamai kamar sanata, ko gwamna, ko mataimakin shugaban kasa ko kuma dan majalisar wakilai. Sannan kuma sukan fito daga bangaren sojoji kamar Janar mai ritaya General Dwight Eisenhower, ko kuma 'yan kasuwa irin Donald Trump, wanda tsohon dillalin gidaje ne sannan kuma tauraron shirin talabijin. 'Yan takarar baya-bayan nan suna da digiri na jami'a, kuma sama da rabin shugabannin sun yi digigrin ne a fannin lauya. Amurkawa ba su taba zabar shuagaban da ba Kirista ba ko kuma mace, sannan kuma Obama ne kawai shugaban da ba farar fata ba. Donald Trump shi ne shugaba na 45 domin mutum 44 sun yi shugabancin kafinsa - sai dai tsohon shugaba Grover Cleveland ya yi mulkin sau biyu a lokuta daban-daban. Ba kamar Najeriya ba da Birtaniya da Faransa inda ake kayyade lokutan da 'yan takara za su fara kamfe, 'yan takara a Amurka za su iya yin kamfe har na tsawon wata 18 saboda ba a kayyade lokacin farawa ba. Shugaba Trump ya shirya kundin kamfe din sake zabenesa a karo na biyu tun daga lokacin da ya karbi mukullan fadar White House a watan Janairun 2017. Ya yi ta kamfe da taken ""Make America Great Again"" (a dawo da martabar Amurka), kuma ya ci gaba da yawon tarukan siyasa a fadin kasar tun daga wancen lokaci. Zama shugaban kasa abu ne mai matukar tsada. Yana da matukar muhimmanci dan takara ya tattara gudummawar kudi daga magoya bayansa sannan kuma ya zuba nasa a harkokin kamfe. Takara tsakanin Hillary Clinton da Donald Trump a zaben 2016 ta lakume kudi har dala biliyan $2.4, kamar yadda shafin OpenSecrets.org mai kwarmata bayanai kan kudaden kamfe ya bayyana. Tuni Donald Trump ya tara dala miliyan $30 na kamfe din 2020 a watanni hudu na farkon shekarar 2019, inda Bernie Sanders na Democrat yake biye masa, wanda ya tara dala miliyan $20.7. Manyan jam'iyyu biyu ne kawai masu zabe suka fi bai wa kuri'u - Democrat (mai sassaucin ra'ayi) da kuma Republican (mai tsattsauran ra'ayi). Wani abin rikitarwa shi ne, masu sharhi kan yi wa jam'iyyar Republican lakabi da GOP abin da ke nufin ""Grand Old Party"". Wasu jam'iyyun daban kan shiga zaben a wasu lokutan, inda jam'iyyun Libertarian da Green da kuma Independent kan gabatar da 'yan takararsu. 'Yan takara fiye da 20 ne ke hankoron jam'iyyar Democrat ta tsayar da su takara. Zaben cikin gida, wanda za a fara a watan Fabrairu, ana gudanar da shi a kowacce jiha domin zabar 'yan takarar a matakin jam'iyya. 'Yan takarar jam'iyyar Democrat da ke kan gaba su ne: Joe Biden tsohon mataimakin shugaban kasa, da Elizabeth Warren sanata daga Massachusetts, da Bernie Sanders sanata daga Vermont, da Kamala Harris sanata daga jihar California. 20 daga cikinsu za su fafata muhawara a wannan makon a birnin Miami a jihar Florida, inda za su shafe dare biyu. Donald Trump bai zama cikakken dan takarar Republican ba tukunna har sai jam'iyyar ta gabatar da shi a hukumance. Akalla mutum daya zai kalubalance shi - tsohon gwamnan Massachusetts Bill Weld - sai dai da wuya ya iya yin wani tasiri saboda Terump yana da farin jini a jam'iyyar sosai. Wanda jam'iyyun Democrat da Republican suka tsayar a matsayin 'yan takararsu su ne za su fafata a zaben Nuwamban 2020. Kuri'un da kowanne dan takara ya samu, wanda ake kira ""The popular vote"", ba su da wani tasiri dangane da yadda za a samu nasarar lashe zaben. Sai an duba tsarin kuri'a da ake kira ""Electoral College"". Wanda ya lashe kuri'a 270 cikin 538 - wato sama da rabi ke nan - na Electoral college din shi ne zai shiga fadar White House. Wannan ya sa wasu jihohi suka fi wasu muhbimmanci. Dan takara ka iya fin abokin takararsa yawan kuri'u amma kuma ya kasa yin nasarar lashe zaben, kamar yadda ya faru ga Al Gore na Democrat a 2000 da kuma Hillary Clintron a 2016. Kowacce jiha tana da wani adadi na masu jefa kuri'a, wanda ake ayyana su bisa girman wakilcin da jihar take da shi a majalisar wakilai. Jihohi shida mafiya girma su ne: California me kuri'a 55, Texas mai 38, New York mai 29, Florida mai 29, Illinois mai 20, sai Pennsylvania mai kuri'a 20. Yayin da jihohin California da New York da Illinois ke karkashin ikon Democrat, sannan Texas ke karkashin Republican, ana fafata zaben shugaban kasar ne a jihohi 'yan tsurari kamar Ohio da Florida, wadanda a iya cewa ba su da alkibla a siyasance. Jihohin da ba su da alkibla asiyasance kan iya canzawa kuma hakan ya dogara ne ga dan takara. Jihohin Arizona da Pennsylvania da Wisconsin duka ana iya kallonsu a matsayin marasa alkibla, wadanda a kowane lokaci suke iya canzawa. ""Yan takara ba su fiye bata lokaci ba a jihohin da suke ganin ba za su samu kuri'a da yawa ba. Ana yi wa jihohin da jam'iyyar Democrat take da karfi da lakabi da ""Red states"" - masu hadari ga Republican - inda kuma ake yi wadanda Republican take da karfi lakabi da ""Blue states"" - masu takaici ga Democrat. Kowace jiha tana kirga kuri'unta ne kuma akasari akan sanar da wanda ya yi nasara a daren ranar da aka kada kuri'un. Bayan an mika mulki, wanda ya lashe shugabancin kasar zai fara aiki a watan Janairu bayan bikin rantsuwa. Bayan kammala biki a harabar majalisar wakilai, shugaban kasar zai fita cikin jerin gwano zuwa fadar White House, inda zai fara wa'adin mulki har na tsawon shekara hudu."	https://www.bbc.com/hausa/labarai-48786140
sports	Morocco ta kori kocin da ya sama mata gurbin Kofin Duniya	Moroko ta sallami mai horad da 'yan wasanta Vahid Halilhodzic wata uku kafin gasar cin Kofin Duniya da za a yi a Qatar. Hukumar kwallon kafa ta kasar ta ce an dauki matakin raba gari da kociyan ne sakamakon rashin jituwa kan yadda za a shirya tawagar kwallon 'yan wasan kasar Atlas Lions yadda za ta je gasar ta duniya. Wata sanarwa da hukumar ta fitar ta ce an rabu ne cikin ruwan sanyi, ba dutse hannun riga ba. Tun a watan Agusta na 2019 Halilhodzic, mai shekara 69, ya karbi aikin horad da tawagar 'yan wasan kasar da ke Afirka ta Arewa. Kociyan dan kasar Bosnia ya kai kasar zuwa wasan dab da na kusa da karshe (wato quarter-finals) a gasar cin Kofin Kasashen Afirka a Kamaru. Sannan kuma ya samar wa kasar gurbi a gasar cin Kofin Duniya bayan nasara a kan Jamhuriyar Dumukuradiyyar Kongo da ci 5-2, jumulla wasa gida da waje. Yanzu dai ana ganin tafiyar kociyan ta share hanyar komawar dan wasan gaba na gefe na Chelsea Hakim Ziyech tawagar kasar ta Moroko, saboda 'yar tsamar da ke tsakaninsu, kasancewar shugaban hukumar kwallon kasar Fouzi Lekjaa ya ce kofa a bude da ke ga dan wasan ya koma. Daman tuni ake rade-radi game da makomar kociyan saboda an ruwaito Lekjaa  na cewa dan wasan na Chelsea zai kasance cikin tawagar da za ta je gasar Kofin Duniya. Moroko za ta kara da Crotia da Belgium da kuma Kanada a rukuni na 6 wato  Group F a gasar ta duniya. Wannan shi ne karo na uku da wata kasa da kociyan ya sama wa gurbin gasar Kofin Duniya ke sallamarsa kafin a tafi wasan. A baya Halilhodzic ya sama wa Ivory Coast da Japan tikitin zuwa cin Kofin Duniya, amma kuma kasashen suka sallame shi kafin tafiya gasar.	https://www.bbc.com/hausa/articles/cl57gdd5n9qo
health	Rahoto na musamman kan 'annobar' cutar koda a Jigawa da Yobe	Ku latsa hoton da ke sama don sauraron rahoton: Cutar koda ta zamo tamkar wata annoba da ke addabar al’umma a yankunan wasu jihohin arewacin Najeriya, irin su Borno da Yobe da Kano da Jigawa da Adamawa. Cutar dai tana sanadin mutuwar dubban mutane, da talauta wasu da dama saboda rashin halin daukar dawainiyarta. Hakan ce ma ta sa wasu daga cikin jihohin suka sa wankin kodar yanzu ya zama kyauta. Sai dai duk da yadda cutar ke ci gaba da addabar al’umma, har yanzu ba a kai ga gano musabbabin cutar ba. Yankin Hadeja a jihar Jigawa na cikin wuraren da jama’a suka fi fama da wannan cuta, kuma Muhammad Annur Muhammad ya ziyarci yankin inda ya hada mana rahoto na musamman: Karin labaran da za ku so ku karanta da suka shafi lafiya	https://www.bbc.com/hausa/labarai-50892247
entertainment	Daga Bakin Mai Ita tare da Hussaini Sule Koƙi	Danna hoton da ke sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 99, BBC ta tattauna da Hussaini Sule Ƙoƙi, inda ya amsa tambayoyin da suka shafi rayuwarsa. Wasu na baya da za ku so ku kalla:	https://www.bbc.com/hausa/media-61587474
technology	Kumbon China ya faɗo cikin duniyar Earth baya harba shi samaniya	"Kumbon zuwa sararin samaniya na China ya faɗo duniyar ɗan Adam cikin Tekun Indiya da Pacific, a cewar hukumomin China da Amurka. Hukumar kula da ayyukan sararin samaniya ta China ta ce akasarin ɓaraguzan kumbon mai suna Long March 5 sun ƙone a sama, tana mai cewa ya dawo duniya ne ta Kogin Sulu da ke yankin Pacific. Tun da farko masana sun ce abu ne mai wuya kumbon ya faɗo a wuraren da mutane ke zaune. Faɗowar sakaka da kumbon ya yi ta sa ana nuna damuwa game da kula da tarkacen kumbon da ke kai mutane sararin samaniya. Hukumar sararin samaniya ta Amurka, Nasa, ta sha kiran takwararta ta China da ta dinga tanadar yadda kumbon zai dinga tarwatsewa zuwa ƙananan tarkace idan ya tashi faɗowa. Cikin wani saƙon Tuwita, Bataliyar Sararin Samaniya ta Amurka ta ce kumbon  Long March 5 ""ya faɗo ne da misalin ƙarfe 10:45 na safe (5:45 na yamma agogon Najeriya da Nijar)"". Gurbin da hukumomin suka bayar na faɗowar kumbon ya dace da wani wuri a Kogin Sulu da ke gabas da wani Tsibirin Palwan na ƙasar Philippines, wadda ke arewacin yankin Pacific. Kumbo-kumbo na China da ke kan hanyar zuwa tashar sararin samaniyarta da ba a kammala ba, wadda ake kira Tiangong, ba su da fasahar da za a iya saita faɗowar tasu. Harba kumbon na baya-bayan nan shi ne na ranar Lahadi, inda Long March 5 ya ɗauki wani samfurin gwaje-gwaje zuwa tashar ta Tiangong. Gwamnatin China ta faɗ a ranar Laraba cewa faɗowar kumbon ba za ta saka rayuwar kowa cikin haɗari ba a ban-ƙasa saboda da alama zai faɗa ne cikin ruwa. Sai dai kuma, akwai yiwuwar wani ɓangare na tarkacensa su faɗo a kan gidajen mutane, kamar yadda ya faru a watan Mayun 2020 inda ya lalata wasu gine-gine. Kafin ya faɗo, kumbon wanda babu komai a cikinsa yana kusa da wata kusurwar duniyar Earth, inda daga nan aka saita shi don ya sauka amma ba tare da linzami ba. An harba kumbon na  Long March 5 sau biyu kafin yanzu, ɗaya a watan Mayun 2020, na biyun kuma a Mayun 2021 ɗauke da kayayyaki zuwa tashar Tiangong. A duka lokutan biyu, ɓaraguzai na faɗowa kan duniyar Earth a ƙasashen Indiya da Ivory Coast. Hakan ya biyo bayan wani kumbon gwaji da ya afka a Tekun Pacific a 2018. Sai dai ba a taɓa samun wanda lamarin ya jikkata ba, amma dai ya jawo suka daga masana harkokin samaniya."	https://www.bbc.com/hausa/articles/cd142wj68nqo
health	Ko kun san tafiya a hankali na janyo 'saurin tsufa'?	Irin yadda mutane ke tafiya a lokacin da suka haura shekaru 40 alama ce da ke nuna irin yadda kwakwalwarsu da kuma jikinsu ke tsufa, kamar yadda masu binciken kimiyya su ka gano. Masanan sun yi amfani ne da wata manhaja da ke nuna  yadda matakan tsufa su ke. Ba kawai jikin masu tafiya a hankali ke nuna saurin tsufa ba,hatta fuskokinsu kan takure kuma da ma suna da karamar kwakwalwa. Kungiyar ta kasa da kasa da ta gudanar da wannan bincike ta bayyana matukar mamaki kan abin da ta gano. Mafi yawancin loikitoci kan yi amfani da manhajar 'gait speed' domin duba lafiyar jama'a musamman tsofaffi da suka haura shekaru 65,wurin gano karfin jijiyoyinsu da lafiyar huhunsu da kashin baya da kuma idonsu. Bugu da kari, tafiya a hankali ga tsofaffi na da alaka da cutar mantuwa. Binciken ya yi amfani da mutane 1,000 a New Zealand da aka haifa a shekarar 1970, inda aka gudanar da bincike kan yanayin jikinsu da kwakwalwarsu tare da yin gwaji kan yadda suke fahimtar abubuwa duk bayan wasu shekaru tun a lokacin kurciyarsu. Binciken dai ya tabbatar da cewa tafiya a hankali alama ce ta wata cuta da ta dade a jikin mutun wadda kuma ta kama shi ne shekaru da dama kafin tsufansa, a cewar Prof Terrie E Moffitt,wanda ke jagorantar binciken daga Jami'ar King's College London da kuma Jami'ar Duke da ke Amurka. Ko a shekaru 45 akwai bambanci sosai bayan lura da cewa masu tafiya da sauri kan yi tafiyar mita biyu a cikin dakika daya ba tare da sun yi sassheka ba. A takaice, masu tafiya a hankali sun nuna alamun 'tsufa da wuri' yayin da huhunsu da hakoransu da kuma kwayoyin halittarsu ke samun nakasu ba kamar na sauran takwarorinsu ba da ke tafiya da sauri. Bayan zurfafa bincike an kuma gano cewa  kwalkwalwar masu  tafiya a hankali kan tsufa da wuri. Kuma masu binciken sun yi nasarar gano yanayin saurin tafiyar masu shekaru 45 ta yin amfani da manhajoji daban-daban tun suna da shekaru uku. Hakan ya nuna cewa kananan yara da ke girma da matsalar tafiya a hankali na da nakasun karfin kwakwalwa da kashi 12 idan aka kwatanta da takwarorinsu da ke tafiya da sauri bayan sun shekara 40 ko fiye da haka. Sai dai wata kungiyar masu bincike ta gano cewa bambancin lafiya da karfin kwakwalwa na da alaka da irin yadda yara ke samun kula da lafiya tun bayan haihuwarsu. Sun kuma bayyana cewa tun a lokacin za a iya fahimtar wanda zai iya tsufa da cikakkar lafiya. Gano irin saurin da jama'a ke yi a lokacin da suke tafiya tun lokacin kuruciyarsu ita ce babbar hanyar magance wannan matsala. Akwai wasu hanyoyin kawar da wannan cuta da suka hada da cin abinci maras kitse sosai, da kuma amfani da kwayar 'metformin' duk da ba a kammala bincike maganin ba. Akwai kuma bukatar jama'a su kula da lafiyar kwakwalwa da kuma ta jiki tare da sauya yanayin tsarin rayuwarsu tun suna da kuruciya da cikakkar lafiyar yin hakan.	https://www.bbc.com/hausa/labarai-50047522
religion	An kama wani mawaƙi bisa zargin ridda a Kano	"Hukumar tsaron farin kaya ta Najeriya, DSS, ta ce ta kama wani mawaki bisa zargin yin kalaman batanci ga Allah (SWT) a cikin wata waka. Hukumar ta DSS ta shaida wa BBC Hausa cewa an kama mawakin Ahmad Abdul, mai shekara 35, bayan ya fitar da wakar ba tare da hukumar tace fina-finai da dab'i ta Jihar Kano ta tantance ta ba. An tsare matashin ne domin kauce wa tashin hankali da kai wa matashin da iyayensa hari a sakamakon wakar da ya yi, a cewar DSS. Sai dai ta kara da cewa matashin ya amsa laifinsa bayan hukumar tace fina-finan ta Kano ta nuna masa illar abin da ya yi. Jami'an hukumar ta DSS sun shaida wa wakilin BBC a Kano cewa mawakin ya ""nemi afuwar al'ummar jihar da daukacin Musulmin duniya kan wakar da ya yi"" Kazalika, mahaifan matashin sun yaba wa DSS da hukumar tace fina-finai bisa ga wannan mataki da suka dauka. Hukumar ta bayar da belinsa bayan ya nemi afuwa. A watan Agustan 2020 wata babbar kotun jihar Kano ta yanke wa wani matashi Yahaya Aminu Sharif, mai shekara 22, hukuncin kisa ta hanyar rataya bisa yin kalaman ɓatanci ga Annabi Muhammad S.A.W. Tun a watan Maris na shekarar ne Aminu Sharif, mazaunin unguwar Sharifai da ke ƙwaryar birnin Kano ya yi wata waƙa, wadda aka zarge shi da yin ɓatancin a cikinta. Hakan ya sa matasa sun yi zanga-zanga a gaban ofishin hukumar Hisbah, inda suka nemi a hukunta shi. Kafin lokacin, wasu fusatattun matasa sun far wa gidan mahaifan mawakin a unguwar Sharifai kuma suka lalata duk abin da ke ciki."	https://www.bbc.com/hausa/labarai-57551343
business	Abin da ya sa IPMAN ke son a yi karin kuɗin fetur a Najeriya	"Kungiyar dalilan man fetur ta kasa  a Najeriya, IPMAN, ta bukaci a yi karin kudin man fetur a hukumance muddin ana so a saukaka wahalhalun samun mai da kuma kawo karshen karancinsa a faɗin kasar. IPMAN ta yi wannan kira ne a daidai lokacin da ‘yan kasar ke cigaba da fuskantar karancin mai a galibin jihohin arewa da babban birnin tarayyar ƙasar, Abuja. An kwashe 'yan makonni ana fama da karancin man fetur, duk da irin matakan da gwamnati ke cewa tana ɗauka domin saukaka matsalar. Kusan tun a farkon wannan shekara zuwa wannan lokaci ba a daukar wani dogon lokaci ba tare da an faɗa cikin karancin fetur ba a Najeriya. Wannan ne ya sa farashin ya sauya a cikin watanni baya, abin da ya kawo sauki a wancan lokaci. Sai dai makonni bayan hakan sai wahalar ta sake kunno kai kuma har yanzu ana cikinta. A tattaunawarsa da BBC shugaban kungiyar IPMAN reshen arewacin Najeriya, Bashir Dan-Mallam, ya ce dama fargabarsu ita ce fitowa su faɗi gaskiya. A cewarsa suna shan matukar wahala kan abubuwan da ke faruwa, saboda man na da wahalar ɗaukowa tun daga jirgin ruwa zuwa yankunan da ya kamata. Ya ce akwai jihohin kudu da ke sayar da man tsakanin naira 189 zuwa 190, yana mai cewa babu yadda za a yi a dauko shi zuwa arewa sannan a sayar kan kasa da wannan farashin. Sannan ya bayyana cewa farashin gwamnati N169 ne, sai dai kuɗaɗen da ake kashewa har a kai ga kai fetur gidan mai na kai wa N194 kan kowacce lita. Don haka idan suka sayar da ita kasa da 194 sun yi asara. Dan-Mallam ya ce ba wai man ba ne babu ba, amma hanyoyin kawo man da kuɗaɗen da ake kashewa ne ke wahalarwa. A watanni baya an samu karin kuɗin mai lokacin wani wahala fetur mai tsananin gaske da aka shafe wata da watanni, sai dai Bashir Dan-Mallam ya ce ai abubuwa sauyawa suke yi a kullum. Saboda harkar fetur ana yi ne don riba, ba wai mutum ya rinƙa tafka asara ba. BBC ta tambaye shi ko anya kuwa suna adalci kan batun farashin fetur? Ya bada amsa da cewa; ""to mafita ita ce a soma janye kudin tallafin kaɗan-kaɗan ko kuma a yi karin kuɗin a hukumance"". Dan-Mallam ya ce ai komai yanzu ya sauya a duniya baki ɗaya ga kuma yadda farashin dala ke kasancewa, don haka ba wai laifinsu ba ne. IPMAN dai na ganin akwai bukatar a zauna tsakanin hukumomi masu kayyade farashi da kuma ɓangaresu na 'yan kasuwa don sake nazarin yadda farashin zai kasance. Sai dai sanarwar da shugabanta na kasa ya fitar na cewa dole farashin a hukumance ya kai 200 zuwa 210 kafin a soma ganin saukin wahalhalun man. A duk lokacin da 'yan Najeriya suka shiga karancin fetur ana samun tarin matsaloli kama daga samun dogayen layuka a gidajen mai da kuma sayen man da matuƙar tsada. Wata matsala ta biyu da al'umma ke kokawa a kanta ita ce ta yadda masu ababen hawa suka ƙara farashi. A wasu wuraren ma ba farashin abin hawa ne kawai ya yi tashin gwauron zabi ba, har da na wasu abubuwan yau da kullum. Sannan a wasu wuraren ma sai dai a sayi mai a hannun ƴan bumburutu, wadanda suke nunka kudin kowace lita sau uku ko huɗu kan yadda aka saba saya. Najeriya ita ce ƙasar da ta fi kowacce arziƙin man fetur a Afirka, sai dai an shafe gwaman shekaru tana fama da samun matsalar ƙarancin man fetur akai-akai. Hakan ya samo asali ne kan rashin matatun man fetur da ke cikin hayyancinsu a ƙasar. Wannan ne dalilin da ya sa a dole ƙasar ke sayo tataccen man fetur daga ƙasashen wajen da take sayar musu da ɗanyen. Batun shirin gwamnati na janye bayar da tallafin mai yana yawan jawo tarnaƙi a wajen samar da man. A﻿ baya ana dangana tarin wasu matsalolin na daban idan ana cikin wahalar mai. Sai dai a wannan lokaci kusan a fili yake cewa kari ko janye tallafi ne ke nema zama mafita. '﻿Yan Najeriya dai sun zura ido domin ganin yadda za ta kaya, musamman a wannan lokaci da manyan zabuka ke tunkaro kasar."	https://www.bbc.com/hausa/articles/cnkjew7p9vjo
religion	Na taba mafarkin zama limamin Masallacin Annabi (SAW) - Farfesa Ayagi	"An haifi Malami Muhammad Sani Musa Ayagi a unguwar Ayagi da ke cikin birnin Kano, a shekarar 1976. Ya fara karatun Alkur’ani daga gida a hannun mahaifinsa, da kankantar shekaru ya yi sauka. Ya kuma yi karatun littattafan addini wajen malamai daban-daban a cikin unguwarsu ta Ayagi. Littattafan sun hada da na fannin Fiqihu da Lugga, da Tajweed, da Nahwu, da Hadisai (Buluqul Mara da RiyadisSalihin) da sauransu. Da taimakon mahaifiyarsa, ya samu shiga makarantar boko ta Muhammadu Rabi’u da ke unguwar Gwauron Dutse, wadda Arabiyya da boko ake koyarwa, inda ya kammala firamare a shekarar 1987. A matakin sakandare ya yi makarantar Kofar Ruwa, zuwa aji uku, daga nan ya karasa a makarantar Arabiyya ta SAS. Ya mallaki shaidar matakin difloma a makarantar Ligal (Legal) da ke Kano. Ya samu damar yin karatun digiri a Jami’atul Islamiyya da ke Madina a kasar Saudiyya. Sai digiri na biyu da digirin digirgir, a fannin tafsiri  da harshen Larabci a Jami’atul Afriqiyya da ke birnin Khartoum na kasar Sudan. A halin da ake ciki dai Malam Musa Ayagi ya zama farfesa a jami’ar Bayero da ke Kano. Malamin ya ce babban abin da ya sanya shi farin ciki shi ne lokacin da ya haddace Alkur’ani. Sai kuma lokacin da ya samu aiki a jami’ar Bayero. ""Babban abin farin cikin da ya same ni da ke faranta min rai shi ne mafarkin da na yi na zama Limamin masallacin Annabi Muhammad (SAW) da ke Madina, inda na ganni ina ta karatun Alkur’ani a cikin masallacin. ""Allah cikin ikonsa sai aka nada ni limamin babban masallacin da ke cikin Jami’ar Bayero."" Babban burin Malam ya ce shi ne ya samu ikon kafa babbar makarantar koyar da Alkur’ani kan ruwayar warshu, yara su taso cikin karatun, a tarbiyantar da su kan tafarkin da Alkur’ani ya tanada."	https://www.bbc.com/hausa/articles/c87k41n1d85o
politics	Abubuwa 10 da aka fi sanin Najeriya da su	Ku latsa hoton da ke sama domin ganin abubuwan 10 Najeriya ta samun 'yancin kanta daga turawan mulkin mallakar Burtaniya ranar daya ga watan Oktoba, 1960, wato shekara 59 ke nan. Ko da me kuke iya tuna Najeriya a rayuwarku? BBC Hausa ta hada zakulo muku wasu abubuwa guda 10.	https://www.bbc.com/hausa/49884486
religion	Shugabannin da aka buɗe wa ɗakin ƙabarin Manzon Allah a Madina	Shugabanni da dama ne suka samu damar shiga ɗakin da aka binne Annabi Muhammadu (SAW), ɗaya daga cikin wurare mafi daraja a addinin Islama. A farkon watan Mayun 2021 ne hukumomin Saudiyya suka bude wa Firaministan Pakistan Imran Khan ɗakin da aka binne Manzon Allah a Masallacnsa a Madina. Imran Khan, ya kai ziyara masallacin ne kuma aka ba shi damar shiga har cikin ɗakin Nana Aisha (RA) ƙabarin Manzon Allah (SAW). A cikin ɗakin akwai ƙaburburan Sahabansa, halifofin farko na Musulunci guda biyu, Abu Bakr RA da kuma da Umar RA. BBC ta samu ƙarin bayani daga hukumomin da ke kula da Masallatai Biyu Masu Daraja na Saudiyya wato Haramain Sharifain kan shugabannin da suka taɓa samun damar shiga ɗakin  Ƙabarin Manzon Allah (SAW) Haramain Sharifain ya ce an buɗe wa shugabanni da dama da sarakunan Saudiyya, kuma ga shugabannin kamar yadda hukumomin na Saudiyya suka rubutowa BBC: Paskitan na da alaƙa mai ƙarfi da Saudiyya, kuma ba Imran Khan ba ne shugaban Pakistan na farko da aka taɓa buɗe wa ɗakin da aka binne Annabi (SAW). Tsohon Firaministan Pakistan Muhammad Nawaz Sharif wanda ya fi dadewa a kan mulki a tarihin ƙasar ya sha kai ziyara ƙabarin Manzon Allah a Madina. Nawaz Sharif yana cikin shugabannin da hukumomin da ke kula da Masallatai Biyu Masu Daraja na Saudiyya suka ce an buɗe wa ɗakin ƙabarin Manzon Allah (SAW). Nawaz Sharif ya taɓa wallafa hotunansa a shafinsa na Twitter a ziyarar da ya kai Masallacin Manzon Allah a Madina a shekarar 2015 da 2018. Haramain Sharifain ya ce an taɓa buɗe wa Firaminista Zulfikar Ali Bhutto ɗakin Manzo Allah wanda ya mulki Pakistan daga 1973 zuwa 1977. Haka ma an buɗe wa Tsohon Firaminista Janar Muhammad Zia-ul-Haq wanda ya mulki Pakistan daga 1978 bayan hamɓarar da gwamnatin Ali Bhutto zuwa 1988 lokacin da ya mutu a hatsarin jirgin sama. Haramain Sharifain ya ce shugaban Jamhuriyyar Chechen Ramzan Kadyrov yana cikin shugabannin da aka taɓa buɗe wa ɗakin ƙabarin Manzon Allah. Ramzan Kadyrov ya taɓa kai ziyara Masallacin Manzon Allah a Madina a  2018, inda ya samu tarba daga shugabannin Saudiyya. Kadyrov wanda ya gaji mahaifinsa Akhmad Kadyrov da aka kashe a 2004, ya zama shugaban ƙasar Chechnya ne a 2007 bayan ya kai shekara 30 da haihuwa. Haramain Sharifain ya ce sarakunan Saudiyya da dama sun shiga ɗakin da aka binne Manzon Allah. Hukumomin sun ce Sarki Abdulaziz da Sarki Faisal suna cikin kundin tarihi a rubuce da suka kai ziyara ɗakin da aka binne Manzon Allah. Amma kuma Haramain Sharifain ya ce akwai sarakunan Saudiyya da suka kai ziyara da ba a rubuta su ba. Haramain Sharifain ya ce tsohon shugaban Iran Sayyid Mohammad Khatami na cikin shugabannin da aka ba damar shiga ɗakin da aka binne Manzon Allah. Khatami mai sassaucin ra'ayi shi ne shugaban Iran na biyar wanda ya yi mulki daga 1997 zuwa 2005. Ya yi ƙoƙarin samun goyon baya da haɗin kan ƙasashen larabawa a ziyarar mako ɗaya da ya kai wasu manyan ƙasashen yankin a 1998  ciki har da Saudiyya inda ya gudanar da aikin Umrah zamanin sarki Fahd. Ziyarar da ya kai Saudiyya ita ce ta farko da wani babban jami'in gwamnatin Iran ya kai tun juyn juya halin ƙasar a 1979.	https://www.bbc.com/hausa/rahotanni-57245630
health	Abin da Buhari ya ce a kan cutar coronavirus	Shugaban Najeriya, Muhammadu Buhari, ya yi magana a kan cutar coronavirus da aka samu bullar ta a kasar. Buhari ya yaba wa Ma'aikatar Lafiyar kasar da Hukumar Hana Yaduwar Cututtka, NCDC da gwamnatocin jihohin Legas da Ogun bisa matakan da suka yi gaggawar dauka a kan cutar. Ya kuma shawarci 'ya kasar da su bi matakan kariya da Ma'aikatun Lafiya da Hukumar Lafiya ta Duniya, WHO da NCDC suka bayar domin kare kawunansu daga kamuwa da coronavirus. A sakon da fadar shugaban kasar ta fitar, Buhari ya bukaci 'yan Najeriya da su daina nuna karaya ko tayar da hankalin game da cutar domin yin hakan na da illa sosai. Sakon shugaban na zuwa ne 'yan sa'o'i bayan wasu 'yan kasar sun yi ca a kan mai magana da yawunsa kan wani sako da ya wallafa a Twitter, inda ya zargi jaridun kasar da rashin mayar da hankali kan mace-macen da ke samu a kasar ta dalilin zazzabin cizon sauro. Mutumin da aka fara samu yana dauke da coronavirus a Najeriya ya bar jihar Legas zuwa jihar Ogun ne bayan shigowarsa kasar daga Italiya. A jihar Ogun din ne alamomin cutar suka fara bayyana kafin daga bisani a killace shi a Legas. ■ Ku wanke hannayenku da sabulun gargajiya ko sabulun ruwa da ake wanke hannu da shi, wato hand gel, wanda zai iya kashe kwayoyin cuta ■ Ku rufe hanci da bakinku lokacin da kuke yin atishawa da kyallen fyace majina - sannan ku wanke hannayenku bayan kun yi atishawa domin hana kwayoyin cutar yaduwa. ■ Ku guji taba idanunku, ko hanci ko bakinku- idan hannunku ya taba wurin da cutar ta shafa, za ta iya yaduwa zuwa sauran sassan jikinku. ■ Kada ku rika matsawa kusa da mutanen da ke yawan atishawa ko tari da masu fama da zazzabi - za su iya watsa cutar cikin iska ta yadda ku ma za ku iya kamuwa da ita. - akalla ku matsa nesa da su ta yadda tazarar da ke tsakanin ku za ta kai kafa uku.	https://www.bbc.com/hausa/labarai-51700034
politics	Martanin da matasan Najeriya suka mayar wa Tinubu kan kalamansa a kansu	"Matasa da dama a Najeriya sun bazama a shafukan sada zumunta inda suka dinga mayar wa jagoran jam'iyya mai mulki ta APC Bola Ahmad Tinubu martani, kan kalamansa da ya yi a kansu, cewa za su yi shugabancin ƙasa amma sai bayan ya yi. Tsohon gwamnan Legas kuma wanda ya ayyana aniyarsa ta tsaya wa takarar shugaban ƙasar Najeriya ya faɗi hakan ne a ziyarar da ya kai wa Alaafin na Oyo Lamidi Adeyemi, a ranar Lahadi. Tinubu ya buƙaci matasa su ba magabatansu dama. An ambato Tinubun na cewa: ""Kun toshe wa magabatanku dama tun kafin ku zama shugaban ƙasa, idan kun zama shugaban ƙasa fa, za ku kore mu ne a gari? Sai kun tsufa za ku zama shugaban ƙasa, kuma sai na riga zama shugaban ƙasa."" Matasa a Najeriya sun daɗe suna fafutikar ganin sun kai ga madafan iko, da samun muƙaman siyasa, kuma suna ƙorafin cewa dattijai sun hana su rawar gaban hantsi tuntuni. Waɗannan kalamai na Tinubu sun hargitsa matasa inda suka yi ta mayar da martani a kafefen sada zumunta a ranar Litinin. ""Idan kana goyon bayan Tinubu to aƙidarku iri ɗaya. Babu wanda zai faɗi haka idan yana son ci gaban ƙasarsa. Ba ma ya tunanin maganar kafin ya faɗe ta. Tinubu kan sa kaɗai ya sani, duk abin da ba zai amfane shi ba shirme ne,"" a cewar wani mai suna @CalebsLeke a Twitter. A shafin Twitter an yi ambaci sunan Tinubu kusan sau 20,000, yayin da a Facebook kuma yake cikin maudu'ai masu tashe inda aka yi amfani da sunansa sama da sau 135,000. A shafin BBC Hausa na Facebbok ma, cikin sa'a biyu da saka labarin a ranar Litinin, an nuna sha'awarsa sama da sau 6,000, an yi tsokaci sau kusan 2,000. Wani mai suna Muhammad Omar ya bayyana ra'ayinsa da cewa: ""A gaskiya dattawan nan ku tsaya ku yi tunani, ku je gida ku huta, ku bar matasa su gwada himmarsu da kuma hazaƙarsu tare da basirar da Allah ya ba su. Amma idan ka ce haka to yaushe ne za a ba mu dama? Wani ma idan ya zo haka zai ce."" Abubakar Umar Masha'Allahu-kana cewa ya yi: ""Mu dai muna roƙon tsofaffin nan da su janye gefe su ba matasa dama tun da sun kasa samar wa 'ƴan Najeriya wuta da ruwa sama da shekara 55."" Ma'abota shafin Twitter na BBC Hausa ma ba a bar su a baya ba, inda suka tofa albarkacin bakinsu sau 53 cikin awa biyu. BBC News Hausa@bbchausa·2hTsohon gwamnan Legas kuma jagoran jam'iyyar APC mai mulki a Najeriya Bola Ahmed Tinubu ya faɗawa matasan ƙasar cewa za su yi shugabancin ƙasa amma sai bayan magabatansu sun yi. Isa Mousa (@IsaMousah) ya ce ""waɗannan magabatan ba za su taɓa gamawa ba. 🙄😏"". Sai kuma Auwal Dabai Unguwa uku (@AuwalunDabai) da ya ce: ""Allah ne mai ikon komai da komai, Kuma Mai ba da mulki ga wanda ya so a lokacin da ya so."" A ranar 10 ga watan Janairu tsohon gwamnan Legas ɗin ya ce ya faɗa wa Shugaba Muhammadu Buhari aniyarsa ta tsayawa takarar shugabancin ƙasar a babban zaɓe na 2023. Ya bayyana hakan ne a fadar shugaban ƙasa bayan wata ganawa da Buhari a birnin Abuja. A cewar Tinubu: ""Na faɗa wa Shugaba Buhari aniyata, ban ji abin da ba shi na yi tsammanin ji daga gare shi ba. Ya ƙarfafa min gwiwa kamar yadda dimokuraɗiyya ta ba ni dama, amma har yanzu ban sanar da jama'ar Najeriya ba tukunna, ina ci gaba da tuntuɓa. ""Na shafe tsawon rayuwata ina fatan zama shugaban ƙasa, don haka me ya sa zan yi tsammanin jin abin da ya saɓa da wannan daga wajensa. Tsari muke bi da dimokuraɗiyya, don haka dole mu tafi a kan haka."" Da ma an daɗe ana raɗe-raɗin zai yi takarar amma ya ja bakinsa ya yi gum, kafin ya bayyana hakan a farkon shekarar 2022. Sai dai wasu 'yan takara daga ɓangaren kudu maso gabashin Najeriya, inda ƙabilar Igbo suka fi rinjaye, sun yi alwashin ƙalubalantarsa a zaɓen fitar da gwani na jam'iyyar. Sanata Orji Uzor Kalu da Gwamnan Jihar Ebonyi David Umahi da Sanata Rochas Okorocha na cikin waɗanda suka bayyana sha'awarsu ta neman shugabancin Najeriya a ƙarƙashin APC mai mulki yayin da Buhari zai kammala wa'adinsa na biyu a watan Mayun 2023."	https://www.bbc.com/hausa/labarai-60465720
health	Lafiya Zinariya: Rigakafin sankarar bakin mahaifa na ba da kariya 90 cikin 100	Latsa hoton da ke sama domin sauraren shirin: Kwayar cutar Human Papillomavirus ce ke haddasa kusan dukkan sankarar bakin mahaifa, kuma masu bincike sun ce rigakafinta na bayar da kariya. Haka kuma cutar ita ce cutar kansa ta hudu da ta fi addabar mata a fadin duniya. Cutar sankarar bakin mahaifa na yin ajalin  mata 300,000 duk shekara a duniya. Rigakafin yana bayar da kariya ne wajen hana kamuwa da kwayar cutar, amma ba ya wani tasiri ga wadda ta riga ta kamu da cutar. Alkaluman su ne irinsu na farko da ke nuna sakamako na zahiri. Binciken wanda aka wallafa a mujallar kiwon lafiya ta The Lancet, ya duba abin da ya faru bayan an bai wa wasu yara mata rigakafin a Burtaniya, a shekarar 2008. Sakamakon binciken ya nuna cewa an samu raguwar kashi 87 cikin dari na sankarar bakin mahaifa, a tsakanin matan da a yanzu suke cikin shekarunsu na ashirin a duniya. An dai bai wa matan 'yar kasar Ingila, rigakafin ne a lokacin suna da shekara 11 zuwa 13 duniya. Haka kuma a kasar, an soma bai wa yara maza irin wannan rigakafin tun shekarar 2019. Masu bincike a Burtaniya sun yi maraba da sakamakon, inda suka bayyana shi a matsayin wani abin tarihi. Kimanin kasashe dari na duniya  sun fara amfani da rigakafin, a karkashin wani shiri na hukumar lafiya ta duniya, WHO, a yunkurin neman kawar da cutar daga doron kasa.	https://www.bbc.com/hausa/labarai-59260284
sports	Salah zai ci gaba da taka leda a Liverpool kaka uku	Mohamed Salah ya saka hannu kan yarjejeniyar ci gaba da taka leda a Liverpool kaka uku. Saura kaka daya kwantiragin dan wasan mai shekara 30 dan kwallon tawagar Masar ya kare a Anfield, daga baya aka kama rade-rade kan makomarsa a Liverpool. Salah ya ci kwallo 156 a wasa 256 da ya yi wa Liverpool a kaka biyar da ya yi a Anfield, tun bayan da ya koma kungiyar daga Roma.  BBC ta fahimci cewar sabuwar yarjejejeniyar da Salah ya kulla ya zama dan kwallon da zai ke karbar albashi mafi tsoka a tarihin kungiyar. Salah ya lashe Champions League da Premier League da FA Cup da League Cup da Fifa Club World Cup da kuma Uefa Super Cup a kungiyar Anfield. Haka kuma ya lashe takalmin zinare uku a Premier League da ake kira Golden Boots, an kuma zabi dan wasan karo uku a PFA player of the year karo biyu tare da Klopp. Wannan sa hannu da Salah ya yi zai kara karfafa gwiwar magoya bayan Liverpool, bayan da Sadio Mane ya koma Bayern Munich a bana.	https://www.bbc.com/hausa/articles/c72e1qz9d9lo
business	Matsaloli biyar da tsadar dizel ta haifar a Najeriya	Harkokin yau da kullum na daidaikun mutane masu sana’o’i da kamfanoni da ma gwamnati na cikin matsanancin hali a Najeriya sakamakon tsadar dizel — kuma  hakan na shafar masu amfani da kayayyaki da ayyuka a kowane mataki na rayuwa. Kasancewar an dogara ga dizel a harkar sufuri da ma harkoki da dama, wannan matsala ta tsadar man, wanda galibi manyan motoci ke amfani da shi sannan kuma ake amfani da shi wajen samar da lantarki a ma’aikatu da masana’antu ya sa ake fama da tsadar rayuwa da kuma dakatar ko takaita wasu harkokin na gwamnati da ‘yan kasuwa. A kwanakin baya ne dai kungiyar masu samar da albarkatun mai da iskar gas (NOGASA) ta yi gargadin cewa farashin dizel din zai iya kaiwa Naira 1,500 daga Naira 800 idan ba a dauki mataki ba. Wannan kuwa kungiyar ta ce zai kasance ne a sakamakon  kalubalen da masu shigo da shi ke fuskanta. BBC ta yi nazari kan wasu matsaloli da tsadar man na dizel ta haifar a Najeriya zuwa yanzu, lamarin da ya shafi rayuwar jama’a da gudanarwar kasuwanci da ayyukan gwamnati. Kungiyar masu masana’antu a jihar Kano  ta ce  sama da kashi 50 cikin 100 na masana’antu da ke aiki a jihar sun dakatar da aiki sakamakon tashin farashin dizel da kuma karancinsa. A hira da BBC kungiyar ta ce tana fargabar in dai aka ci gaba da samun karanci da tsadar man su ma masana’antun da suka rage wadanda ke aiki a yanzu ka iya rufewa baki daya, inda hakan ka iya tilasta wa da dama daga cikin wasu masana’antu a Kanon fara sallamar ma’aikatansu. Tuni dai wasu ma’aikatan a sassan Najeriya da ma jihar ta Kano wadanda suka rage tsawon lokacin ayyukansu ko kuma ma suka rufe suka sallami wasu daga cikin ma’aikatansu. Wannan ya jefa rayuwar irin wadannan ma’aikata da iyalansu cikin mawuyacin hali kasancewar wasu da wannan aiki kawai daman suka dogara.  Injin nikan hatsi na daga fannin da talakawa masu karamin karfi yawanci suka dogara da shi wajen samar da abinci mai dan sauki, inda sukan kai nikan masara da gero da makamantansu wadanda ake sarrafawa wajen yin nau'ukan ci-maka. Kuma masu wannan sana'a ta nika sun dogara ne kacokan ga man dizil wajen tafiyar da wannan sana'a ta su, wadda yawanci a yankuna na karkara da ma birane a unguwanni na masu karamin karfi ake yi. Wani mai sana'ar nikan da BBC ta tattauna da shi a Kano, ya ce sakamakon tsadar man na gas a yanzu yawancin abokan sana'arsa  sun daina aiki. Saboda wadansu daga cikinsu ba injinansu ba ne, suna bayar da balans ne sannan su biya ma'aikatan da suke tare da su suma kuma su samu nasu. Mutumin ya ce a kullum yana sayen lita 10 ta man da yake aiki da shi zuwa magariba, a kan Naira 8300. Wato kowa ce lita yana ta man yana sayenta a kan Naira 830, wadda a baya ya ce suna saye a kan naira dari biyu da wani abu zuwa dari uku. Ya ce a kan ba sa so dole suka kara kudin nika, wanda a baya suke nikan kwano daya a kan Naira 20 zuwa 30 yanzu suna yi a kan Naira 50 zuwa 70, abin da ya sa kasuwarsu ta ragu. Wasu suka daina ma sana'ar, ma'aikatan da suke aiki da su sun fada kangi na rashin abin yi. Wani direban babbar motar dakon mai da ke zirga-zirga daga arewacin Najeriya zuwa kudu, musamman jihar Lagos, mai suna Danjuma Fagge ya shaida wa BBC, irin halin fargabar da suke ciki. Ya ce akwai abokanan aikinsu da ke aiki a wani kamfani da tuni suka rasa ayyukansu. “Suna aiki ne karkashin wani dan kasuwa da ke da manyan motocin tirela da tankuna har 11, amma yanzu ya sanya motocin gaba daya a kasuwa, saboda ba riba a sanadiyyar tsadar man motar,” in ji shi. Direban ya kara da cewa shi kansa a duk tafiyar da zai yi daga Kano zuwa Lagos a yanzu ana ba shi kudin mai  sama da Naira miliyan daya da dubu dari uku. Ya ce ''A yanzu kusan kashi 35 cikin 100 na masu harkar motocin dakon musamman masu dauko mai sun tsaya.'' Wani mai sana'ar sayar da yashi a Kano da BBC ta ji ta bakinsa dangane da yadda sana'ar take a halin yanzu, ganin cewa harka ce da ita ma ta dogara ga motocin da ke amfani da man na dizel, ya ce suma lamarin bai bar su a baya ba. Ya ce motar tifa ta tsakiya da suke sayar da yashinta mai tsakuwa Naira 18,000 a yanzu ta koma Naira 28,000, wato karin dubu goma. ''Shi kuwa yashi mai laushi wanda a da ake sayar wa Naira dubu tara zuwa goma, ko a jiya naira dubu goma sha takwas muka sayar,'' in ji shi. Ita ma kasuwar rodi na gine-gine ta tashi inda rodin da ake sayarwa a da Naira 2300 yanzu ya koma Naira 3400. Sai dai kuma wani mai sana'ar sayar da siminti ya ce, akwai saukin tashin farashi a kan siminti, idan aka yi la'akari da yadda farashin sauarn abubuwa ke tashi. Ya ce '' Ina ganin watakila saboda motocin kamfani ne ke sufurin shi ya sa.'' A yanzu dai ana sayar da buhun simintin dangote a kan naira dubu hudu a hannun yawanci manyan 'yan kasuwa a Kano. Kasancewar yawancin bankuna su ke samar da lantarkin da suke tafiytar da harkokinsu ta hanyar amfani da manyan injinan da ke amfani da man na dizel, wanda kuma sakamakon tsadarsa da lalacewar hanyar samar da lantarki ta kasar, wannan yasa bankuna da dama suka rage lokacin hada-hadarsu. Wasu bankunan ma rahotanni na nuna cewa sun dakatar da ayyukan wasu rassansu a Najeriyar a sanadiyyar tadar man na gas. Bayanai na nuna cewa rassan wasu bankuna suna budewa ne daga karfe 8 na safe zuwa 1 na rana ko 2 ko 3 ko ma karfe 4 na yamma. Lokacin ya dogara ne ga bankin da kuma inda reshen nasa yake. Bayanai da BBC ta tattaro sun nuna cewa wasu gidajen rediyo musamman na 'yan kasuwa tsadar man na dizel kan sa har su dakatar ayyukansu a wani lokaci saboda ba za su iya sayen man da za su yi aiki ba, bisa la'akari da cinikin da suke yi da kuma dawainiyar da ke kansu ta tafiyarwa da kuma biyan ma'aikata. Hatta wasu gidajen rediyon mallakar gwamnatoci kan dakatar da ayyukansu a duk lokacin da babu wuta da suke samu daga kafar lantarki ta kasar. Saboda ba su da mai ko halin da za su iya samar wa kansu man na dizel da za su yi aiki. Wasu tashoshin kuwa bayanai sun nuna suna rage tsawon lokacin gudanar da ayyukansu ne. Ita dai wannan matsala ta tsada da karancin man gas na dizel a watan Maris na wannan shekara 2022 Nairametrics, kafar da ke bayar da rahotanni da bayanai da fashin baki kan harkokin kasuwanci ta yi rahoton cewa duniya za ta iya fuskantar karancin man dizil saboda takunkumin da ake sanya wa rasha. Wanda ake fargabar hakan zai shafi kasashe matalauta kama daga najeriya zuwa Sri Lanka, wadanda ke sayen man dizil din na Rasha. Rahoton ya nuna cewa za a samu gibin ganga miliyan uku a duk rana a kasuwar duniya saboda takunkumin da aka dora wa Rasha. Akwai dai fargabar cewa al'amura za su iya kara ta'azzara mudddin yanayin farashin man bai yi sauki ba a kasuwar duniya, abin da ke da alaka da yakin da Rasha take yi da Ukraine, wanda ya janyo wasu manyan kasashen duniya suka sanya mata takunkumi, lamarin da ya janyo tsadar rayuwa a kusan duk duniya.	https://www.bbc.com/hausa/articles/c1vgnl31q9xo
religion	Ku San Malamanku tare da Musa Alqasiyuni Sheikh Nasiru Kabara	"Danna hoton da ke sama domin kallon bidiyon hira da Malam Musa Alqasiyuni: Malam Musa Alqasiyuni, ɗa ne ga marigayi Sheikh Nasiru Kabara. An haife shi a unguwar Kabara da ke birnin Kano a raewacin Najeriya. Ya soma karatun allo a wurin marigari Malam Abbas a birnin na Kano. Daga bisani an saka shi a makarantar Islamiyya da ke Gidan Kadariyya kuma daga bisani ya shiga makarantar Ma'aduddeen inda ya kammala ta a 1979. A shekarar ce kuma ya shiga makarantar Sakandare ta Aliyah da ke Unguwar Shahuci inda ya kammala a 1983. Daga nan ne Malamin ya shiga Jami'ar Bayero da ke Kano, inda ya yi difiloma kuma bayan ya kammala ne ya soma koyarwa a 1987. A 1989 ya samu aikin koyarwa a ma'aikatar Ilimi ta Jihar Kano, inda kuma ya koma Jami'ar Bayero domin yin Digiri a kan Harshen Larabci. Kazalika ya yi Digiri na Biyu a dai Harshen Larabci. Malam Musa Alqasiyuni ya bayyana cewa ya yi kiusan dukkan karance-karancensa na addini da harshen Larabci a wurin mahaifinsa marigayi Sheikh Nasiru Kabara. ""Cikin hukuncin Allah, ni ban fadada wuraren karatu ba. Karatu dai da za a je gaban wani malamai a dauke shi, ban gurfana gaban wani malami ba sai shi mahaifina Sheikh Muhammad Nasiru Kabara.,"" in ji Malam Alqasiyuni. Wani abu da malamin ya yi fice a kansa shi ne karatun Ashafa, wanda ya ce mahaifinsa ya umarce shi da ya rika jagorantar mutane tun daga shekarar 1990. Ya kara da cewa akwai matukar shakuwa tsakaninsa da mahaifinsa domin kuwa ko da abinci ba ya iya ci sai a wurinsa, yana mai cewa ""har ta kai lokacin da na yi wayo babu abin da yake raba ni da malam sai barci."" Malam Alqasiyuni ya ce abubuwa da dama na farin ciki sun faru a rayuwarsa kuma daya daga cikin su shi ne ""lokacin da malam ya nemi na raka shi aikin Hajji a matsayin dan rakiyarsa. Wannan shi ne aikin Hajjina na farko bayan na yi wayo."" Ya ce daga cikin abubuwan bakin cikin da ba zai taba mantawa da shu ba har da rasuwar mahaifi da mahaifiyarsa. A cewarsa: ""Na girgiza matuka lokacin da Malam (Sheikh Nasiru Kabara) ya rasu, kuma na yi matukar girgiza - watakila wadda ta fi waccan - lokacin da mahaifiyata ta rasu. Girgiza ta uku ta bakin ciki da ya faru da ni ita ce rasuwar dan uwana kanena, Malam Aliyyul Khawwas."" Malamin ya ce babu abin da yake sanya shi farin ciki kamar ganin kawunan kungiyoyin addini sun hadu a kan wani batu. Malam Alqasiyuni yana da aure inda yake da mata biyu da 'ya'ya tara. Daga cikin 'ya'yansa, akwai mata biyar da maza hudu. Malamin ya ce ya fi son cin shinkafa, amma ba ya son tuwon dawa. ""Babu abincin da na ki jini kamar tuwon dawa. Na taso a gidanmu kullum da daddare tuwon dawa ake yi, da rana mafi yawa a yi tuwon masara. Wata rana a yi tuwon shinkafa ko shinkafa da miya ko shinkafa dafa-duka. Allah ya sa ba na son tuwon dawa; kulum sai dai ita mahaifiyarmu ta dafa mini shinkafa,"" in ji shi."	https://www.bbc.com/hausa/labarai-61832945
religion	Gane Mani Hanya: Muhimmancin Ranar Kirsimeti	Latsa hoton sama ku saurari Shirin Gane Mani Hanya: Shirin Gane Mani Hanya na wannan makon ya duba muhimmancin Ranar Kirsimeti ne wadda ake bikinta ranar Asabar 25 ga watan Disamba.	https://www.bbc.com/hausa/shirye-shirye-na-musamman-59790452
politics	Babu wanda APC ta bai wa shaidar zama shugabanta a Kano da Sokoto	Jam'iyyar APC mai mulki a Najeriya ta bayar da takardar shaidar cin zabe ga shugabanninta na dukkan jihohin kasar amma ban da jihar Kano da Sokoto. Sakataren jam'iyyar, John James Akpan Udo-Edehe ne ya mika takardar shaidar cin zaben ranar Alhamis yayin wani takaitaccen taro da aka gudanar sakatariyar jam'iyyar da ke Abuja babban birnin ƙasar. Lamarin na zuwa ne bayan kusan wata huɗu da aiwatar da zaɓukan shugabannin a matakin jihohi, waɗanda suka haifar da ɓangarori a cikin jam'iyyar daban-daban. Tun da sanyin safiya ne  aka jibge jami'an tsaro a ciki da kewayen sakatariyar jam'iyyar. Daga cikin jihohin da suke fama da rikici akwai Kano da Kebbi da Zamfara da Bauchi da Kwara da Osun da Delta da Rivers. Sai dai an bai wa shugabannin dukkan jihohin da suke fama da rikici idan ban da jihar Kano da Sokoto. Hasalima ba a ga fuskokin Abdullahi Abba da Ahmadu Haruna Zago, mutanen da ke ikirarin shugabancin jam'iyyar na jihar Kano, a wurin taron ba. A wasu jihohin kamar Kano, ɓangaren da ke samun goyon bayan Sanata Ibrahim Shekarau ya zaɓi Ahmadu Haruna Zago a matsayin shugaba, yayin da ɓangaren Gwamna Abdullahi Ganduje ya zaɓi Abdullahi Abbas. Sai dai a ƙarar da ɓangaren Ganduje ya shigar bayan kammala zaɓen na watan Oktoban 2021, wata Kotun Tarayya ta ayyana ɓangaren Sanata Shekarau a matsayin waɗanda suka yi sahihin zaɓe kuma ta bayyana Ɗan-Zago a matsayin halastaccen shugaba. Kodayake ɓangaren gwamnan ya ɗaukaka ƙara. A Jihar Kebbi ma haka lamarin yake, inda ɓangaren tsohon gwamna kuma sanata mai-ci, Muhammadu Adamu Aleiro, ya buɗe wata sabuwar hedikwatar jam'iyyar. Hakan kuwa na faruwa ne duk da ƙoƙarin sasanta rikicin da ke tsakanin ɓangarensa da na gwamnan jihar, Sanata Atiku Bagudu da kwamitin Abdullahi Adamu ya yi. Bangaren Gwamna Bagudu dai ya bayyana buɗe sabon ofishin a zaman haramtacce wanda aka yi ba bisa doka ba.	https://www.bbc.com/hausa/labarai-60241006
health	Cututtukan da idan aka kamu da su ba za a warke ba har abada	"Akwai wasu cutuka da a rayuwar dan adam idan ya kamu da su ba a taɓa warkewa har abada kamar yadda masana harkar lafiya suka ce. Da yawa daga cikin cututtukan babu ruwansu da bambancin shekaru, wasu kuma suna da alaƙa kai-tsaye da shekarun. A wasu lokutan wasu cututtukan ana haifar yara da su, amma akwai waɗanda ake gada daga wajen iyaye ko kakanni kuma ba a warkewa. Bari mu tattauna kan wasu daga cikin irin waɗannan cututtuka masu matukar haɗari ga rayuwar ɗan adam: Ita ƙoda tana da tsarin ɓangare biyu. Ko wacce girmanta ya kai dunƙulen hannu. Aikinta shi ne tace sauran ruwan jiki mara amfani da kuma dattin jini sai ya zama fitsari. Wannan ciwo na nufin ƙodar mutum ta daina aikin tace jini kamar yadda ya kamata. Masu ciwon suga da masu fama da hawan jini sun fi kowa haɗarin kamuwa da wannan cuta. Ana iya maganin wannan matsala ne kawai ta hanyar dashen wata ƙodar, ko kuma a rika yin wankin ƙoda lokaci zuwa lokaci. Kana cikin haɗarin kamuwa da cutar ƙoda idan kana da waɗannan cututtukan: A kan samu sauƙi idan aka ɗauki wadannan shawarwari: Hukumar Lafiya ta Duniya ta ce cutar asma na kama kowanne irin nau'i na mutane amma ta fi kama mutum tun daga yarinta. Cuta ce da ba ta bari a yi numfashi yadda ya kamata, kuma garin ƙoƙarin numfashin ƙirjin mai ita na toshewa sai ya riƙa numfashi tare da wata ƙara kamar fito. Amma wuyarta da ake sha, ta danganta ga maras lafiyar, wani tana damunsa duk bayan sa'a ɗai-ɗai, wani kuma kwanaki, wani kuma yakan ɗauki dogon lokaci ba ta tashi ba. Yanayin ya ta'allaƙa da hanyoyin wucewar numfashin da suke da alaƙa da huhu, kuma hakan yakan shafar jijiyoyin da iska ke bi, don hakan sai su riƙa fusata cikin gaggawa. Wani bincike da aka gudanar ya gano cewa mafi yawan masu fama da cutar Asma ba sa amfani da na'urar daƙile cutar yadda ya kamata a lokacin gaggawa. Binciken wanda wata cibiya mai suna UK Asthma ta gudanar, ya nuna cewa ba a koyawa masu fama da cutar ta daukewar numfashi yadda ake amfani da na'urar. A kuma cewar wata cibiya mai suna Allergy UK, masu cutar sukan shiga rudani idan sun tashi amfani da ita. Hawan jini cuta ce da ake kamuwa da ita ta dalilin toshewar wasu jijiyoyin jini da suke kai wa ƙwaƙwalwa saƙo, kuma da zarar sun gaza ayyukansu to matsala ta faru. Hukumar Lafiya ta Duniya WHO, cikin wani rahotonta, ta ce akwai kimanin mutum biliyan 1.13 da ke fama da wannan cuta a duniya, kuma kashi biyu cikin uku masu matsakaicin samu ne. Wani bincike da WHO ta yi a 2015 ya nuna cewa namiji 1 cikin 4 na fama da wannan cuta, yayin da 1 cikin 5 a mata ke fama da hawan jini. Hawan jini cuta ce mai wahalar sha'ani wadda ba a warkewa daga gare ta da zarar an kamu da ita. A Najeriya, wani bincike da aka yi ya ce sama da mutum miliyan 100 ne ke fama da wannan cuta, kuma maimakon raguwa kullum ƙaruwa adadin yake saboda tsarin yadda mutane ke rayuwa, da kuma irin abin da mutane ke ci ko sha, in ji shugaban asibitin koyarwa na Legas Farfesa Adewale Oke. Saboda rashin zuwa asibiti da yawan mutane na fama da wannan rashin lafiya amma ba ma su san suna da ita ba. Ciwon Suga Da yawa a yankin kasashen nahiyar Afrika ana ganin sukari wanda a Ingilishi ake kira (White Sugar) na da alaƙa da ciwon suga (Diabetes). Masana na cewa wannan ciwo ne da aka fi gado a mafi yawan lokaci - duk da yake a wasu lokutan kuma ko mutum bai yi gado ba, yana iya kamuwa da shi. Dakta Salihu Ibrahim Kwaifa wani kwararran likita ne da ke Abuja, ya bayyana wannan cuta a matsayin gazawar wani sinadari da ake kira (Insulin) ko kuma rashin sinadarin baki daya a jiki, wanda aikinsa shi ne tunkuɗa sugan da ke cikin jinin mutum zuwa in da ya kamata ya je. 1. Akwai nau'in farko da ake kira Type 1- wanda mutanen da ba su gaji ciwon ba daga zuri'arsu ke fama da shi. An fi samunsa a jikin kananan yara ko kuma daga kan 'yan shekara 20 zuwa kasa. Masu wannan nau'in su ne mafi karanci a duniya, ""domin yawansu bai wuce miliyan daya da digo biyu ba a duniya baki daya,"" in ji Dakta Salihu Kwaifa. Masu wannan nau'in su ba su da sinadarin Insulin duka a jikinsu, kuma za a ga alamun suna dauke da ciwon saboda suna zuwa da rama da yawan fitsari da yawan jin ƙishirwa da kuma yawan shan ruwan, kamar yadda likitan ya zayyana. 2. Akwai nau'in Type 2 - wannan nau'in ya fi yawa tsakanin mutane, ya fi addabar mutanen da ke tsakanin shekara 20 zuwa 79. Masana na cewa akwai a ƙalla masu fama da cutar a duniya fiye da mutum miliyan 560. Wannan wani ciwo ne da ke addabar ƙashi, ana kamuwa da wannan cuta ne ta hanyoyi daban-daban. Wani lokaci ana kamuwa da wannan ciwo idan aka ji rauni sai ƙwayoyin cuta irin na (bacteria) suka shiga, wajen sai ya janyo ruwa a cikin gaɓar da aka ji ciwon, a wasu lokutan kuma mutum na jin rauni ne tun lokacin ƙuruciya sai girma ya zo sai ciwon ya dawo. Wannan ciwo na da nau'uka, akwai wanda ake warkewa da wuri wanda ake kira (Acute Arthritis) ba ya wuce wata ɗaya zuwa biyu ake samun sauƙi. Akwai na (Chronic Arthritis) wannan kan ɗauki lokaci daga wata shida zuwa sama kan a fara samun sauƙi. Ciwo ƙashi dai ba shi da wani tsayayyan magani da za a sha a warke, sai dai maganin da ke kashe zafin raɗaɗin da ake ji. In ku gaɓar ta cinye da yawa to sai dai a yi dashi, kamar yadda ake dashin gwiwa ko cinya, a sanya ƙarfe a cikin jikin. Amma kafin nan a kan iya yi wa gaɓɓan gashi, domin samun sauƙi amma ba warkewa ba. Shekaru: Wannan cuta kan iya kama kowa, amma ta fi saurin bayyana da kuma yin illa ga manya da suka kai shekara 60. Jinsi: Kashi biyu cikin uku na sabbin masu kamuwa da wannan cuta mata ne, don haka sun fi maza haɗarin kamuwa. Gado: Mutanen da ake haihuwa da wasu matsaloli irin na rashin lafiya na cikin haɗarin kamuwa da wannan cuta. Shaye-shaye: Bincike ya nuna masu shan sigari na cikin haɗarin kamuwa da wannan cuta, in kuma suna da ita to sai ta ƙara munana. Rashin haihuwa: Matan da ba sa haihuwa sun fi haɗarin kamuwa sama da masu haihuwa. Ƙiba: Ƙiba ita kanta na tattare da wasu matsaloli na rashin lafiya ciki kuwa har da haɗarin kamuwa da cutar ciwon ƙashi. Akwai abu guda da ke ragewa mata haɗarin kamuwa da wannan cuta - Shayarwa: shayarwa na rage wa mata haɗarin kamuwa."	https://www.bbc.com/hausa/rahotanni-55004473
sports	Man United za ta dauki Dubravka daga Newcastle	Manchester United ta kusan kammala daukar mai tsaron ragar Newcastle United, Martin Dubravka. Kocin United, Erik ten Hag na fatan daukar dan wasan a matakin ko-ta-kwana ga David de Gea, bayan da ya bayar da aron Dean Henderson ga Nottingham Forest. Kungiyar Old Trafford ta kasa sayen mai tsaron ragar Eintracht Frankfurt, Kevin Trapp bayan da dan kasar Jamus ya zabi ci gaba da buga Bundesliga maimakon Premier, domin kada ya yi ta dumama benci. Hakan ne ya sa Ten Hag ya koma zawarcin mai tsaron ragar tawagar Slovakia, Dubravka, mai shekara 33, wanda ya koma Newcastle a 2018. Koda yake Dubravka ya tsare ragar Newcastle sosai a kakar da ta wuce a Premier League, sai dai yanzu Nick Pope ne ya karbe masa gurbin. United ta dauki Christian Eriksen da Casemiro da Tyrell Malacia da kuma Lisandro Martinez. A karshen mako United ta amince za ta dauki dan kwallon Ajax Antony dan kasar Brazil.	https://www.bbc.com/hausa/articles/c984v5erv7lo
entertainment	Umar Kasagi: An karrama gwamnatin Najeriya kan littafina Kulba na Barna, amma gwamnati ba ta karrama ni ba	"Latsa wannan hoton na sama domin kallon Umar Danjuma Katsina Fitaccen dan wasan kwaikwayon nan na arewacin Najeriya, Umaru Danjuma Katsina wanda aka fi sani da Kasagi ya ce a zamaninsu ""a kan samu yanayin da surukai kan iya zama su kalli wasan kwaikwayo tare saboda babu wani abin da za a nuna wanda bai dace ba."" Kasagi ya fito a wasannin kwaikwayo a shekarun 1980 - irin su Magana Jari da Kasagi da Karambana da Tambari da dai sauransu. Umaru Kasagi ya taka rawa tare da fitattun 'yan wasan wancan zamani irin su Kasimu Yero da Tumbuleke. ""A wancan lokaci mu ba kudi muke nema ba. Mun yi suna sannan kuma mun kare kimar addini da al'adarmu"". Babban aikin da Malam Umaru Danjuma Kasagi ya yi shi ne littafin 'Kulba na Barna' wanda aka mayar da shi wasan kwaikwayo, wani abu da ya janyo wa Najeriya karramawa. To sai dai abin da a yau yake ci wa fitaccen dan wasan kwaikwayon tuwo a kwarya shi ne, ""an karrama gwamnatin tarayyar Najeriya sakamakon wannan littafi na Kulba na Barna, amma har yau din nan gwamnatin ba ta karrama ni ba."""	https://www.bbc.com/hausa/media-57657530
entertainment	Yarima Philip mijin Sarauniyar Ingila ya mutu	"Fadar Masarautar Birtaniya ta Buckingham ta sanar da mutuwar Yarima Philip mijin Sarauniyar Ingila a yau Juma'a. Yarima Philip ya mutu ne yana da shekara 99 a duniya. A wata sanarwa da Fadar Buckingham ta fitar ta ce: ""Cikin tsananin jimami Mai martaba Sarauniyar Ingila ta sanar da mutuwar mijinta abin ƙaunarta, Mai girma Yarima Philip, Duke na Edinburgh. ""Mai martaba ya mutu a wannan safiyar a Fadar Windsor."" A watan Maris, aka sallami Duke na Edinburgh daga asibiti bayan da ya shafe wata ɗaya yana jinya. An yi masa wani ƙaramin aiki ne kan abin da ya shafi zuciya a wani asibitin da ke Landan - St Bartholomew. Yariman ya auri Gimbiya Izabel ne a shekarar 1947, shekara biyar kafin ta zama Sarauniya, kuma su ne masu mulkin da suka fi daɗewa a kan karaga a tarihin Masarautar Ingila. Yarima Philip ya mutu ya bar ƴaƴa huɗu da jikoki takwas da kuma ƴaƴan jikoki 10 da suka samu tare da Sauraniyar Ingilan. An haifi babban ɗansu, Yariman Wales wato Yarima Charles, a shekarar 1948, sai ƙanwarsa Gimbiya Anne a shekarar 1950, sai Duke na York Yarima Andrew a shekarar 1960 sai Yarima Edward a shekarar 1964. An haifi Yarima Philip a Tsibirin Corfu na Girka a ranar 10 ga watan Yunin 1921. Mahaifinsa shi ne Yarima Andrew na Girka da Denmark, ƙaramin ɗan Sarki George na I. Mahaifiyarsa Gimbiya Alice ƴa ce ga ord Louis Mountbatten kuma tattaɓa-kunnin Gimbiya Victoria."	https://www.bbc.com/hausa/labarai-56690568
business	Recession: Hanyoyin da za ku bi don rage tasirin matsin tattalin arzikin da Najeriya ta shiga	Ku latsa hoton da sama don kallon bidiyon: Masana tattalin arziki a Najeriya sun bayyana matakai da suke gani mutane marasa karfi za su bi domin rage tasirin da matsin tattalin arzikin da kasar ta fada a ciki zai yi a kansu. A  mako jiya ne hukumar ƙididdiga ta ƙasar ta ce tattalin arziƙin Najeriya ya faɗi da kashi 3.62 a tsakanin watan Yuli zuwa Satumba. Hakan na nufin tattalin arziƙin ƙasar ya samu koma-baya mafi girma cikin shekara fiye da talatin. Farfesa Nazifi Darma, masanin tattalin arziki a Jami'ar Abuja, ya shaida wa BBC cewa daya daga cikin hanyoyin ita ce mutane su rage yin abubuwan da ba su zama wajibi ba. A cewarsa, ya zama wajibi matasa su rungumi sana'o'i su daina dogaro ga iyaye ko 'yan uwansu.	https://www.bbc.com/hausa/media-55059642
sports	West Ham ta tuntubi Manchester United kan batun Jesse Lingard	West Ham United ta tuntubi Manchester United, don jin halin da Jesse Lingard ke ciki, wanda kwantiraginsa zai kare a Old Trafford a makon gobe. Koci, David Moyes na son daukar dan kwallon tawagar Ingila, mai shekara 29 wanda ya taka rawar gani a wasannin aro da ya yi wa West Ham a bara. Tun daga lokacin sau biyu Moyes ya yi kokarin mallakar dan kwallon, amma United ba ta sallama ba. Lingard ya sanar cewar an yaudare shi kan halin da aka nuna masa a wata 12, ya kuma yanke shawarar barin United, duk da daukar sabon koci, Erik ten Hag. Kungiyoyi da dama a Premier League da wasu daga wajen Ingila sun yi ta zawarcin dan kwallon a kaka biyun da ta wuce. United ta hana Lingard barin kungiyar, wanda Ole Gunnar Solskjaer ya yi ta rarrashi, shi kansa Ten Hag ya ce zai duba batun Lingard yadda zai biya masa bukatunsa. Wasa biyu kacal Lingard ya buga a Premier League a bara, ya kuma yi fushi da Ralf Rangnick bai saka shi a karawar da United ta doke Brentford 3-0 ba a Old Trafford. Dan kwallon ya so buga fafatawar, domin ta zama ta ban kwana da magoya bayan Manchester United. Lingard bai buga wasa hudun karshe da aka karkare kakar Premier League ta bana ba.	https://www.bbc.com/hausa/wasanni-61565177
politics	'Babachir Lawan ba shi da hujjar sukar zaben Kashim Shettima a matsayin mataimakin Tinubu takarar Tinubu'	"Wasu na hannun daman ɗan takarar shugaban ƙasa na jam`iyyar APC a Najeriya sun ce tsohon Sakataren Gwamnatin Tarayya, Babachir Lawal, ba shi da hujjar sukar matakin ɗaukar Sanata Kashim Shettima a matsayin mataimakin Bola Ahmed Tinubu da aka yi. Mista Babachir ya soki Bola Tinubu kan ɗaukar Kashim Shettima, yana cewa matakin na iya janyo wa jam’iyyar ta APC faɗuwa zaɓen 2023. Sai dai wasu makusantan Tinubu sun ce Babachir Lawal na cikin kwamitin da ya zaɓo mutanen da aka gabatar wa tsohon gwamnan Jihar Legas din, inda ya ɗauki ɗaya a matsayin mataimakinsa, bayan sun yi la'akari da fa'idar da ke tattare da kowannensu. Sanata Abu Ibrahim na cikin kwamitin, ya kuma shaida wa BBC cewa suna zaune tare da Babachir Lawan aka yanke shawarar a kan cewa ya kamata akai mukamin mataimakin shugaban kasar na Tinubu zuwa yankin arewa maso gabas. Ya ce a tattaunawar da aka yi sai da aka tabo batun addini, to amma daga karshe aka ce a samo wanda zai sa a ci zabe kawai. ""Ba wai na ce Babachir ya yi ba daidai ba ne don ya yi magana, kawai dai ya kamata ya yarda da cewa ya san abin da ya faru,"" in ji Sanata Ibrahim. Sanata Abu Ibrahim ya ce ya kamata ya kasance a cikin masu kashe wuta ba masu hura ta ba. ""Babachir zai iya kashe wutar da aka hura, ma’ana zai iya sanya baki komai ya lafa, saboda yana daga cikin manya a bangaren mabiya addinin Kirista, don haka idan har zai zauna ya yi musu bayanin komai dalla-dalla, to za su fahimta,""  a cewarsa. Sanata Abu Ibrahim ya kara da cewa “Batun cewa ai za mu fadi zabe wanda Babachir Lawan yake muku, mu kam ba za mu fadi zabe ba saboda mutane da dama suna son Tinubu ganin cewa shi ya taimaka wa Shugaba Buhari ya ci zabe."" Tsohon Sakataren Gwamnatin Tarayyar Najeriyar, Babachir Lawal, ya ce zabin da dan takarar shugaban kasa na jam'iyyar APC Bola Ahgmed Tinubu ya yi na Musulmi a matsayin mataimakinsa gagarumin kuskure ne. Ya bayyana hakan ne a wata sanarwa da ya fitar, inda yake ganin illar hakan kasancewar Tinubun shi ma Musulmi ne."	https://www.bbc.com/hausa/articles/cn35dz8n0m3o
technology	Abubuwa biyar masu ban mamaki waɗanda ke tasiri kan sauyin yanayi	"Dukkanmu mun san nau'ukan abubuwan da za su iya rage tasirinmu kan dumamar yanayi. Rage yawan tafiye-tafiye da jirgin sama. Sannan kuma yana da kyau mu rika amfani da motocin lantarki tare da yawaita cin abincin da aka shuka ba wanda aka sarrafa ba. Amma akwai wasu abubuwa da watakila ba ku san da su ba. Ga abubuwa biyar da ba a saba gani ba waɗanda ke taimakawa  wajen janyo sauyin yanayi. 1. Shinkafa Fiye da rabin al'ummar duniya na cin shinkafa a matsayin abincinsu, a cewar Majalisar Dinkin Duniya. Amma shuka ce  mai matsala wajen nomawa. Ana bukatar ruwa mai yawa sosai a gonakin shinkafar kuma wannan na haifar da kananan kwayoyin cuta a cikin kasa da ke samar da iskar Methan wadda ta fi hayakin carbon dioxide illa wajen gurbata muhalli. Kashi daya zuwa biyu cikin dari na iskar da ke gurbata muhalli  daga noman shinkafa ake samunta kuma filayen noma da ake konawa bayan an girbe ta suna taimakawa wajen fitar da hayaki mai gurbata muhalli a sararin samaniya. Masu bincike na aiki a sassan duniya don samar da nau'ukan shinkafa wadanda ke samar da albarkatu masu yawa kuma ba sa bukatar fadama mai ruwa sosai domin su tsiro domin rage tasirin noman shinkafa a kan dumamar yanayi. 2. Amfani da Intanet Binciken intanet mai sauki yana haifar da giram kalilan  na hayaki mai gurbata muhali, saboda makamashin da ake bukata  domin tafiyar da na'urorinku da kuma kunna hanyar sadarwarku. Ya yi  kama da abin da bai taka kara ya karya ba amma alkaluman baya-bayan nan sun nuna cewa mutum biliyan 4.66 ke amfani da intanet a duniya. A kowace rana ana yada bidiyon YouTube a cikin sa'oi biliyan daya yayin da Google, wanda shi ne mai shafin, yake taka rawa ta hanyar karfafa rumbunsa da makamashin da aka sabunta, kuma kallon wadannan bidiyon na fitar da hayaki mai gurbata muhalli a bangaren masu kallo. Wani bincike da Jami'ar Bristol ta Birtaniya ta gudanar ya nuna cewa a shekarar 2016 mutane da ke kallon YouTube sun fitar da hayaki da ke gurbata muhalli kusan tan miliyan 11.13 - kwatankwacin yawan iskar gas da wani birni mai girman Glasgow ke samarwa, (inda ake gudanar da taron sauyin yanayi na COP26). 3. Tafkuna Lokacin da ruwa ya mamaye ƙasa don samar da tafki, tsirrai da duk wani nau'in halitta da aka nutsar da su sun fara ruɓewa tare da samar da iskar methane  da ke gurbata muhalli - kwatankwacin abin da ke faruwa a cikin gonakin shinkafa. Masu bincike daga Jami'ar Jihar Washington-Vancouver sun gano cewa tafkuna na duniya suna da alhakin kusan kashi 1.3 cikin dari na   hayakin mai gurbata muhali  da ake fitarwa a kowace shekara - daidai da adadin  hayaƙin mai gurbata muhali da kasar Kanada ke fitarwa a jimilance. Duk da haka, yawancin tafkuna kuma suna zama tushen madatsun ruwa. Waɗannan su ne manyan hanyoyin sabunta wutar lantarki, ƙananan carbon da za a iya amfani da su a maimakon man fetur don haka za su iya magance hayakin methane da tafkunan da kansu ke samarwa. Sai dai ana amfani da wasu tafkunan ruwa don samar da wutar lantarki. 4. Cukwi Zai iya ba ku mamaki don sanin cewa cukwi shi ne na uku mafi girma da ke samar da hayakin mai gurbata muhalli  a cikin nama da masana'antar  madara  bayan naman sa da rago. Cukwi yana samar da kilogram 13.5 na hayaki mai gurbata muhalli  daidai da kowane kilogram da ake ci, abin da  ya sanya shi saman naman da ke haifar da sauyin yanayi irinsu kaza, naman alade, tolo-tolo ko kifi. Ana amfani da kusan lita 10 na madara don samar da kilogiram ɗaya na cukwi  domin hadashi, kodayake cukwi mai laushi ya ƙunshi ƙarancin madara, don haka yana da ƙaramin tasiri a kan muhalli. Bangaren madara na duniya yana samar da kusan kashi hudu na iskar da ke gurbata muhalli  wanda shanu da sauran dabbobin ke da alhakin  a wani fanni, saboda suna fitar da methane mai yawa wanda, kamar yadda muka sani, yana yi wa  yanayi  illa fiye da hayaki mai gurbata muhali . 5. Ilimantar da yara mata Bincike ya nuna lokacin da mata da 'yan mata suka je  makaranta kuma suna da damarmaki kamar maza, wannan yana ƙarfafa tsare-tsaren  yanayi ta hanyoyi daban-daban. Watakila macen da ta kammala karatun sakandare za ta haifi 'yaro guda a tsawon rayuwarta fiye da macen da ta kammala makarantar firamare. Wannan raguwar yawan haihuwa yana da tasiri mai kyau a duniya ta hanyar rage yawan karuwar jama'a kuma wannan na rage yawan mutanen da ke fitar da hayaki mai gurbata muhalli. Ilimi kuma yana bai wa mata da 'yan mata damar zama jagororin yanayi. Bincike ya nuna cewa kasashen da ke da yawan mata a majalisar dokokin kasar sun fi amincewa da yarjejeniyoyin muhalli na kasa da kasa, da samar da wuraren kariya da kuma samun tsauraran manufofin sauyin yanayi. Farfesa Kimberley Nicholas wadda kwararriyace kan sauyin yanayi ta ce: ""Ilimin mata da karfafawa a cikin al'umma yana da muhimmanci ga duniya amma ba kawai don sauyin yanayi ba ne mata da 'yara mata ya kamata su sami wannan damar -  saboda duniya ce da nake son rayuwa a ciki."""	https://www.bbc.com/hausa/labarai-59146523
health	Da gaske yawan ɗaukar jariri zai sa ya saba da hannu?	Danna hoton sama domin kallon bidiyon Al'umma da dama a sassa daban-daban na nahiyar Afirka sun yarda da wasu camfe-camfe a kan yara kanana da kuma sauran abubuwa da suka shafi rayuwarsu. Akasarin wadannan camfe-camfen ba su da tushe a kimiyyance. A ci gaba da jerin bidiyo da BBC ke kawo a  kan wasu camfe-camfe da iyaye mata ke yi ga jarirai, wannan bidiyon ya duba batun yawan ɗaukar yaro.	https://www.bbc.com/hausa/media-62143684
technology	Twitter ya fito da ka'idojin yaki da labaran karya	Shafin Twitter ya fito da wasu sabbin ka'idoji domin maganin yada labaran karya ko masu karin gishiri a dandalin. Manufar wannan matakin ita ce yin maganin matsalar saka bidiyo-bidiyo na bogi da aka hada ta hanyar amfani da na'ura mai kwalkwalwa, inda ake sauya kamannin mutum ko kuma furucinsa. Twitter din zai fara aiwatar da wadannan ka'idojin a watan Maris. Twitter ya ce ya dauki matakin ne sakamakon wani bincike na baya-bayan nan, wanda ya ji ra'ayoyin mutum 6,500. An zabo mutanen daga kungiyoyin farar hula da malamai da kuma jama'ar gari. Matakin na Twitter na zuwa ne kusan wata guda bayan Facebook ya sanar cewa zai cire bidiyo-bidiyo da aka sauya asalinsu ta hanyar amfani da ma'aikatansa da kuma masu bincike don tantance sahihancin bidiyo-bidiyo din.	https://www.bbc.com/hausa/labarai-51393750
technology	Gwarazan mata 100: Mace 'yar sama jannati	Mace mai kamar maza, yadda wata mata 'yar sama jannati mai suna Mimi, ta ke jagorantar wani shiri na hada helikwaftan da za a kai duniyar Mars. Kalli wannnan bidiyon domin gani yadda ta fara har zuwa inda take a yau.	https://www.bbc.com/hausa/50104508
sports	Atletico Madrid 0-0 Manchester City: City za ta kara da Real Madrid a Champions League	Manchester City ta kai daf da karshe a Champions League, bayan da ta tashi 0-0 a gidan Atletico Madrid ranar Laraba. City ta kawo wannan matakin ne, bayan da ta ci Atletico Madrid 1-0 a wasan farko da suka buga a Ingila ranar 5 ga watan Afirilu zagayen kwata fainal. Wannan shi ne karo na 100 da City ta buga Champions League da yin nasara a wasa 55 daga 99 da ta yi a baya. Ta zama ta farko mai wannan bajintar a Ingila cikin wadanda suka yi karawa 100 a gasar ta Champions League. A wasa 55 da ta ci a babbar gasar tamaula ta zakarun Turai a karawa 100, Real Madrid ce kan gaba mai nasara 57 a lokacin da ta yi nata fafatawar 100 a Champions Legaue a baya. Atletico ta karasa gumurzun da yan wasa 10 a cikin fili, bayan da aka bai wa Felipe jan kati, wanda City mai jan ragamar teburin Premier League ta kai zagayen gaba da kwallo 1-0 gida da waje. A kakar bara City ta kai zagayen karshe a Champions League, wadda Chelsea ta yi nasara da ci 1-0 ranar 29 ga watan Mayu. Da wannan sakamakon City za ta karbi bakuncin Real Madrid a wasan farko a daf da karshe ranar 26 ga watan Afirilu a Etihad Real Madrid za ta yi wa City masauki a gumurzu na biyu a daf da karshe a Sifaniya ranar Laraba 4 ga watan Mayu a Santiago Bernabeu Wannan shi ne karo na biyu da Manchester City ta kece raini da Atletico Madrid a babbar gasar tamaula ta kungiyoyin Zakarun nahiyar Turai wato a Champions Leageu. Sai dai kuma karo na biyar da Pep Guardiola da Diego Simeone suka fafata da juna a horar da tamaula, inda Guardiola ya ci uku, shi kuwa Simeone ya yi nasara daya. Manchester City ba ta taba daukar Champions League ba, yayin da Real Madrid take da shi 13 jumulla. 'Yan wasan Atletico Madrid da suka kara da na Man City: Masu tsaron raga: LECOMTE da OBLAK da kuma RENAN LODI Masu tsaron baya: SAVIC da WASS da FELIPE da M. HERMOSO da REINILDO da VRSALJKO da kuma KONDOGBIA Masu buga tsakiya: R. DE PAUL da KOKE da LEMAR da MARCOS LLORENTE da CARRASCO da J. SERRANO da kuma JOÃO FÉLIX Masu cin kwallo: GRIEZMANN da SUÁREZ da CORREA da kuma CUNHA	https://www.bbc.com/hausa/wasanni-61084868
entertainment	Girke-Girken Ramadan: Yadda ake hada lemon tsamiya	Danna hoton da ke sama domin kallon bidiyon: Wannan wani shiri ne da BBC Hausa ke kawo muku a kullum da azumi don bai wa mata damar gwangwaje basirarsu ta girki. Sannan don taimakon sauran matan da ke son samun sabbin girke-girke don yin abincin buda-baki. A yau za mu nuna muku yadda ake hada lemon tsamiya daga wurin Hauwa'u Bashir Maina.	https://www.bbc.com/hausa/media-61259607
business	Dalilan gwamnati na jingine batun cire tallafin man fetur a Najeriya	Gwamnatin Najeriya ta ce za ta ci gaba da bayar da tallafin man fetur a kasar, matakin da ke zuwa a daidai lokacin da 'yan kasa ke ci gaba da fargaba kan yiwuwar kara farashin mai. A ranar Litinin ne aka fitar da sanarwa da ke tabbatar da cewa gwamnatin Muhammadu Buhari ta jingine shirin janye tallafin man fetur bayan wani taro da aka gudanar karkashin jagorancin shugaban majalisar dattawa, Sanata Ahmed Lawan. Mahukunta a Najeriya dai sun yi bayani kan aniyarsu ta ci gaba da ba da tallafin man fetur a wannan shekara wanda tun a farkon wannan shekara 'yan ƙasar suka shiga fargaba, sakamakon rashin sanya tallafin man fetur a kasafin kuɗin bana. Mai taimakawa Sanatan kan hulda da jama`a, Alhaji Bashir Hayatu Jantile, ya shaida wa BBC Hausa cewa Sanata Ahmed Lawan ya gayyaci masu ruwa da tsaki kan harkar man fetur inda ya nuna musu damuwarsa da sauran 'yan majalisar da kuma shaida musu tattaunawar da ya yi da shugaban kasa da sauran masu ruwa da tsaki. A cewar Jantile a wajen taron ne aka samu sabon bayani daga Ministar Kudin Najeriya a kan abin da gwamnatin tarayya ke yi game da batun tallafin man, wanda ake ta rade-radi game da janye shi. Kuma bayanin da ta yi a gaban shugaban majalisar dattawan, a cewar sa ta kawar da dukkan shakku domin daga na zuwa watan Yuni akwai kudin ci gaba da biyan tallafi, dama matsalar sai daga watan Yuli za ta soma. Ya ce wannan bayyani ya farantawa sanatocin rai kuma suka yi kira ga kungiyoyin kwadago su tsayar da batun yajin aiki ko bore da suke shirin yiwa gwamnati. Babu shaka an shiga zaman zulumi a Najeriya game da janye tallafin man fetur. Tun a karshen shekarar da ta wuce wasu ruwayoyi ke cewa za a janye tallafin, har ta kai ga gidajen mai da dama suka yi ta tsimin man da suke sayarwa a manyan biranen kasar, har da Abuja babban birnin ƙasar. Wani abin da ya karfafa zaton janye tallafin shi ne rashin sanya tallafin a cikin kasafin kudin kasar na bana. Ko a lokacin da majalisar koli da ke kula da tattalin arzikin ta yi taro, da dama na yi tsammani za ta fadi ainihin matsayin gwamnati game da janye tallafin. Amma sai ta ce 'yan majalisar ba su yanke wata shawara a kan wannan maganar ba. Maganar janye tallafin dai kusan kowa ba ya son alakanta kansa da ita, saboda tana iya janyo bakin-jini. A dan tsakanin nan ma na ambato minstan man kasar, Timiprye Syva yana cewa shugaban kasar Muhammadu Buhari bai ba da umurnin a janye tallafin man ba. Masu lura da al'amura dai suna cewa gwamnatin Najeriyar ta samu kan ta a wani yanayi ne na gaba kura, baya sayaki. Tana son janye tallafin mai, sakamakon kukan rashin kudin da take yi, da zargin cewa wasu kalilan ne ke cin gajiyar tallafin. Sannan a bangare guda kuma tana gudun bacin ran 'yan kasar da zai biyo bayan janye tallafin, a wata gabar da ake tunkarar babban zabe.	https://www.bbc.com/hausa/labarai-60121222
business	Dalili biyar da ya sa tattalin arzikin China ke cikin matsala	"Daga Suranjana Tewari Wakiliyar kasuwanci a Asiya -﻿----------------------- Tattalin arzikin China na tafiyar hawainiya yayin da take daidaita kokarin kakkabe annobar korona da kuma raguwar bukatun sayen kaya a duniya. Nan gaba kadan ne, ake sa ran fitowar alkaluman hukuma kan bunkasar tattalin arziki na watan Yuli zuwa Satumba - idan tattalin arzikin na kasa ta biyu mafi girma a duniya ya samu komada, hakan zai kara yiwuwar samun karayar tattalin arzikin duniya. Burin mahukuntan Beijing - na samun bunkasar kashi 5.5% a shekara - a yanzu ya subuce duk da yake hukumomi suna shashantar da bukatar lallai sai an cimma burin. Da kyar China ta kauce wa komada a watan Afrilu zuwa Yunin bana. A wannan shekara, wasu masana tattalin arziki ba su yi tsammanin samun wata bunkasa ba. Kasar mai yiwuwa ne ba ta fama da gagarumin hauhawar farashi kamar Amurka da Burtaniya, amma tana da wasu matsaloli - masana'antu a fadin duniya kwatsam na samun masu sayen kaya kalilan a cikin gida da kuma a ketare. Hatsaniyar kasuwanci tsakanin China da kasashe masu ci gaban masana'antu kamar Amurka, tana dakile bunkasar. Darajar kudin China yuan ta kama hanyar faduwa warwas da ba ta taba yin irinta ba cikin shekaru gommai daidai lokacin da take sauka kasa idan an kwatanta da dalar Amurka. Kudi mai raunin daraja yana razana masu zuba jari, abin da ke rura wutar rashin tabbas a kasuwannin hada-hadar kudi. Haka kuma zai sa da wuya babban bankin kasar ya iya zuba karin kudi hannun jama'a. Duk wannan na faruwa ne a lokacin da al'amura suka kara zafi ga Shugaba Xi Jinping - yana sa ran samun wa'adin mulki na uku karon farko a tarihin kasar yayin babban taron Jam'iyyar Kwamunisanci da za a fara ranar 16 ga watan Oktoba. To, takamaimai a ina matsalar take? 1. Kokarin kakkabe cutar korona na haifar da mummunan sakamako Barkewar korona a birane daban-daban ciki har da matattarar masana'antu kamar Shenzhen da Tianjin, tana illa ga harkokin tattalin arziki a masana'antu. Mutane kuma ba sa kashe kudi a kan abubuwa kamar abinci da lemuka da kayan masarufi ko zuwa yawon bude ido, abin da ya sa muhimman ayyuka cikin matsi. A bangaren masana'atu, harkokin kamfanoni ga alama sun sake habaka a watan Satumba, a cewar Hukumar Kididdiga ta Kasar. Mai yiwuwa an samu farfadowar ne saboda gwamnati ta kara zuba kudi a harkokin ababen more rayuwa. Sai dai hakan na zuwa ne bayan an shafe wata biyu ba tare da samun bunkasa a masana'antu ba. Lamarin ya janyo tambayoyi musamman tun bayan wani bincike da ya nuna cewa harkokin kamfanoni tabbas sun yi kasa a watan Satumba, inda bukatun sayen kaya suka zarce abin da ake samarwa da sabbin odar kaya da aikin yi.Bukatar sayen kaya a kasashe kamar Amurka ta ragu saboda karin kudin ruwa da hauhawar farashi da yakin Ukraine. Kakkabe annobar korona na yi wa China illa. Kwararru sun amince cewa gwamnati na iya kara azama don zaburar da tattalin arzkin kasar, sai dai dalilan da za su sa a yi hakan kadan ne, matukar ba a ga karshen korona ba. ""Babu dumbin amfanin zuba kudi cikin harkokin tattalin arzikinmu idan harkokin kasuwanci ba za su iya bunkasa ko mutane ba za su iya kashe kudi ba,"" in ji Louis Kuijs, babban masanin tattalin arzikin Asiya a Cibiyar S&P Global Ratings. 2. Abin da hukumomin Beijing ke yi bai isa ba Hukumomin Beijing sun shigo cikin lamarin - a watan Agusta sun sanar da shirin zuba yuan tirliyan 1 ($203bn) don habaka kananan sana'o'i da ababen more rayuwa da harkar gina gidaje. Sai dai jami'ai na iya bin karin dumbin matakai don zaburar da mutane su kashe kudi, ta yadda za a cimma burin bunkasa da kirkiro ayyukan yi. Wannan ya hadar da zuba karin kudi cikin harkar samar da ababen more rayuwa da sassauta sharuddan ba da bashi ga masu sayen gidaje da harkar gidaje da harkokin kananan hukumomi da jingine wa magidanta biyan haraji. ""Martanin gwamnati ga raunin tattalin arzikin dai matsakaici ne kwarai idan an kwatanta da abin da muka gani a baya lokacin da tattalin arziki ya yi rauni,"" a cewar Mista Loius Kuijs 3. Kasuwar samar da gidajen China ta auka cikin matsala Raunin harkoki a bangaren samar da gidaje da bahaguwar fahimta a cikin harka babu ko tantama sun dakushe samun bunkasa. Hakan ya yi matukar nakasa tattalin arziki saboda harkar gidaje da sauran masana'antu da ke tallafa mata, cimma fiye da kashi daya cikin uku na arzikin da China ke samu a cikin gida. ""Lokacin da gwiwa ta yi sanyi a kasuwar samar da gidaje, hakan zai sa mutane su kasa samun tabbaci game da daukacin harkokin tattalin arziki,"" in ji Louis. Masu sayen gidaje suna kin biyan rancen da suka karba na gine-ginen da ba a kammala ba, kuma wasu sun auka cikin wasu-wasin anya ma za a taba kammala gininsu kuwa. Bukatun sayen sabbin gidaje sun ragu, hakan kuma ya tauye bukatar shigar da kayan da ake amfani da su wajen gine-gine. Duk da kokarin gwamnatin Beijing na zaburar da harkokin gina gidaje, farashin gidaje a gomman birane ya karye da fiye da kashi 20% a bana. Yayin da masu harkar gina gidaje suka shiga cikin matsi, masharhanta sun ce hukumomi na iya kara zage damtse wajen dawo da kwarin gwiwa a kasuwar samar da gidaje. 4. Sauyin yanayi yana ta'azzara lamurra Matsanancin yanayi ya fara illar da za a shafe dogon lokaci ana fama da ita a harkar masana'antun China. Tsananin zafi, wanda fari ya biyo baya sun auka wa lardin Sichuan na kudu maso yammacin kasar da birnin Chongqing da ke tsakiyar China a watan Agusta. Yayin da bukatun sayen na'urar sanyaya gida suka karu, hakan na zuke karfin lantarki a yankin da kusan kacokam ya dogara a kan lantarkin da ake samu daga kafofin ruwa. An tilasta wa kamfanoni ciki har da manyan masana'antu kamar Foxconn da Tesla masu yin wayar iPhone zaftare sa'o'in aiki ko rufe harkokinsu gaba daya. Hukumar kididdiga ta China ta ce a Agusta ribar da ake samu a masana'antun mulmula tama da karafa ta ragu da fiye da kashi 80% a cikin wata bakwai na farkon 2022, idan an kwatanta da irin wannan lokaci a bara. Hukumomin Beijing daga bisani sun kawo dauki ta hanyar zuba biliyoyin daloli don tallafa wa kamfanonin makamashi da manoma. 5. Hamshakan kamfanonin kere-kere na China suna rasa masu zuba jari Wata dirar mikiya da hukumomin tabbatar da bin doka suka yi wa hamshakan kamfanonin kasar - wanda tuni ya shiga shekara ta biyu - ba ya taimakawa. Tencent da Alibaba sun ba da rahoton samun raguwar kudin shiga karon farko a wata hudun baya-bayan nan - ribar kamfanin Tencent ta fadi da 50%, yayin da tsagwaron ribar da kamfanin Alibaba ya samu, ta ragu da rabi. Dubban matasan ma'aikata ne suka rasa ayyuka - abin da ya ta'azzara matsalar rashin aikin yi, inda duk 1 cikin mutum 5 na 'yan shekara 16 zuwa 24 ke fama da rashin aikin yi. Hakan kuma za ta iya yin illa ga zafin aikin kamfanonin China da bunkasar tattalin arziki a dogon lokaci mai zuwa. Masu zuba jari na jin cewa hukumomin Beijing na kokarin sauya alkibla- ana kara bin diddigi kan harkokin wasu kamfanonin 'yan kasuwa masu gagarumar nasara, yayin da kokarin rukunkume ikon Shugaba Xi ke karuwa. Daidai lokacin da kamfanoni mallakar gwamnati ga alama suka fi samun alfarma, masu zuba jari daga ketare na kwashe kudadensu. Katafaren Bankin Softbank na Japan ya kwashe makudan kudade daga kamfanin Alibaba, yayin da kamfanin Berkshire Hathaway na Warren Buffet yake sayar da hannayen jarinsa a kamfanin BYD mai kera motocin lantarki. An kwashe jarin fiye da $7bn daga kamfanin Tencent a kashi na biyu na wannan shekarar kadai. Amurka kuma na yin dirar mikiya kan kamfanonin China da suka bude harkoki a kasuwar hannayen jarin Amurka. ""Ana ta dage wasu shawarwarin zuba jari, kuma wasu kamfanonin ketare naneman fadada harkoki a wasu kasashen,"" kamar yadda Cibiyar S&P Global Ratings ta ce a wani bayani da ta fitar a baya-bayan nan. Duniya ta fara sabawa da gaskiyar cewa China ba lallai ne ta ci gaba da bude kofofinta don harkokin kasuwanci kamar yadda ta yi a baya ba - yayin da Shugaba Xi ke fuskantar kasadar sullubewar nasarar tattalin arzikin da bunkasa China a 'yan shekaru gommai."	https://www.bbc.com/hausa/articles/cld5wpwlr5go
religion	Kusan malamanku tare da Abdulwahid Muhammad Nazifi Al-karmawi	Kusan malamanku tare da Abdulwahid Muhammad Nazifi Al-karmawi	https://www.bbc.com/hausa/rahotanni-57010885
business	Karancin dalar Amurka na kokarin durkusar da masana'antu a Najeriya	Kamfanoni masu zaman kansu a Najeriya sun koka kan yadda ba sa iya samun dalar Amurka daga babban bankin kasar don shigo da hajoji a daidai lokacin da farashinta ya tashi a kasuwar bayan-fage. Kungiyar masu masana'antun ta ce sun dade suna kokawa ga gwamnati kan yadda tashin dalar da karancinta yake shafar kasuwancinsu, amma ba a yi komai kan hakan ba. Masu masana'antu na wannan furuci ne a daidai lokacin da ake ci gaba da samun karuwar farashin kayan masarufi tare da tashin farashin dala a kasuwannin bayan-fage da ke kasar. Alhaji Aliyu Sufyanu Madugu, mataimakin shugaban kungiyar masana'antu masu zaman kansu a Najeriya, ya shaida wa BBC cewa rashin samun dalar Amurka yana gab da durkusar da masana'antunsu, sakamakon yadda ba sa iya samar da kayayyakin da suka dace. Ya ce: ''Ba wai tashin farashin dala kadai ake magana anan ba, a'a babu dalar ce ma baki daya, duk wanda ya ke da masana'anta a Najeriya ya ke sarrafa wani abu, ya kuma ke kawo kayan aiki daga waje, ko na gyara ya na cikin matsanancin hali. Mu da muke da kamfanoni a Najeriya, mu na yin bidding a babban bankin Najeriya wato CBN, amman abin damuwar shi ne kai da ka ke neman $100,000 a sati, sai ka yi sati biyu har zuwa uku ba ka samu ko da $2000 ko $3000 ba. Idan da za ka iya zuwa ka saya  abayan fage ka same ta ma da sauki, to nan din ba babu wani sauki, sai dai wai idan wani ya sayar da kaya a waje ya samu dalar ka bi shi ka saya, nan din ma babu tabbas. Ta yaya za ka gudanar da aikin ka? ta yaya za ka biya ma'aikatan da ake karkashin ka tun da ka samar da abubuwan da ake bukata wajen yin kayan ba, wanda sai an saida su sannan za ka biya ma'aikata, maganar gaskiya mu na cikin mummunan yanayi,'' in ji shi Ali Sufyanu Madugu. Tashin farashin dalar Amurkar dai ya janyo tashin farashin kayayyaki musamman ma masarufi a Najeriyar, ya yin da karancin ba da ita daga bankuna da su kuma suke samu daga babban bankin Najeriyar ke kara janyo kunci ga wadanda suka dogara da ita domin hada-hadar kasuwanci. Masana na ganin cewa za a iya magance matsalar rashin ayyukan yi da ake fama da ita, musamman tsakanin matasa, inda masana'antun da ake da su a fadin kasar na aiki yadda ya dace.	https://www.bbc.com/hausa/labarai-61641803
business	Yadda 'yan Najeriya suka kashe bilyoyin naira wajen neman ilimi a Turai cikin watanni uku	Yayin da dalibai musamman 'ya'yan masu karamin karfi a Najeriya ke ci gaba da zaman gida sakamakon yajin aikin malaman jami'a, wani bincike da babban bankin ƙasar ya gudanar, ya bayyana yadda a cikin watannin uku, 'yan kasar suka kashe fiye da dala miliyan 220 wajen neman ilimi a kasashen waje. Binciken babban bankin ya gano cewa a tsakanin watan Disamba 2021 zuwa watan Fabrairun 2022 ne a kashe wadannan biliyoyin naira wurin fita waje karatu. Sai dai hakan bai zo ma yan kasar da dama da mamaki ba, la'akari da yadda karatun jami'o'i a Najeriyar ke tafiyar hawainiya. Daga bara zuwa bana daliban jami'o'i a Najeriya sun shafe kusan shekara daya suna zaman kashe wando a gida, a dalilin yajin aikin malaman jami'o'i. A bana yara sun kasance a gida ne tun cikin watan Fabrairu, kuma yanzu haka Kungiyar ASUU ta tsawaita yajin aikin da tunanin karkato da hankalin gwamnati. Kungiyar ASUU na ikirarin cewa gwamnati ta ki cika alkawuran da ta dauka a yarjejeniyar da suka kulla a baya, kuma akan haka suke ganin rufe makarantun ne kawai mafita gare su. Fita kasashen waje karatu ga dalibai a Najeriya ba wani sabon abu bane, amma irin yadda aka fara kashe biliyoyi naira cikin dan karamin lokaci manuniya ce kan yadda dalibai da iyaye da ke da karfi ke yanke kauna da inganci da makomar ilimi a kasar. Wani dalibi daga jihar Zamfara da ya je Ghana don neman ilimin ya fada wa BBC cewa shika-shikai daga cikin dalilan da suka sa ya bar Najeriya zuwa waje karatu akwai rashin kayan karatu na zamani, da kuma yajin aikin jami'o'i, wanda a cewarsa zai sa dalibi ya dauki lokaci mai tsawo kafin ya kammala digirinsa. Sai dai kuma ba kowa ne ke da zarafin fitar ba, lura da yadda ake kashe makudan kudade, ga kuma faduwar darajar naira akan dalar Amurka da a mafi yawan lokuta da dalar ne ake biyan kudin makaranta. Dakta Aliyu Tilde shi ne kwamishinan ilimi a jihar Bauchi da ke Arewacin kasar, kuma a ganinsa abun kunya ne a ce gwamnatin Najeriya ta kasa warware wannan matsala ta yajin aikin malamai, wadda ita ke kara sa dalibai da iyayensu su yanke kauna daga karatu a Najeriya, su fara tunanin ketarawa kasashen waje neman ilimi. ''Wannan ina fadin abinda ke cikin zuciyar ko wane uba ne irina wanda ke da ya'ya a jami'o'in Najeriya.'' ''Yanzu suna nan zaune a gida, toh idan ina da hali me ye zai hana in tura dana waje?'' In ji Dakta Tilde. A na kukan targade kuma sai ga karaya, don kuwa bayan da malaman jami'o'in suka tsawaita yajin aikin da suka shafe tsawon lokaci suna yi da wata uku, suma takwarorinsu na fasaha da kimiyya wato 'Polytechnics' sun shiga yajin aikin na tsawon mako biyu, wani abu da ya kara dagula al'amura. Sai dai akwai masu ganin cewa masu fada aji a kasar na ko oho ne da tafiyar hawainiyar karatun ya'yan talakawa ne saboda suna cikin masu kashe makudan kudade don kai ya'yansu kasashen waje neman ilimi. Kuma idan har masu ruwa da tsakin suka zuba ido hankalin matasan ya tashi daga kan neman ilimi, za a shiga wani yanayi a Najeriyar da ba zai yi wa kowa dadi ba.	https://www.bbc.com/hausa/labarai-61560603
sports	Real Madrid vs Chelsea: Lukaku ba zai je Real Madrid ba ranar Talata	Real Madrid za ta karbi bakuncin Chelsea a wasa na biyu na daf da na kusa da na karshe a Champions League ranar Talata. A wasan farko da suka buga ranar Laraba 6 ga watan Afirilu, Real Madrid ce ta yi nasara da ci 3-1 a fafatawar da suka yi a Stamford Bridge. Karim Benzema ne ya ci Chelsea kwallaye ukun rigis, ita kuwa kungiyar Stamford Bridge ta zare daya ta hannun Kai Havertz. To sai dai kuma Chelsea za ta ziyarci Sifaniya ba tare da Romelu Lukaku ba, wanda ya buga karawar farko a Ingila amma yana jinya. Dan kwallon tawagar Belgium bai yi wa Chelsea wasan Premier League ba ranar Asabar da ta caskara Southampton 6-0 a St Mary. Sai dai kyaftin, Cesar Azpilicueta ya bi Chelsea zuwa Real Madrid, wanda bai buga wasan Premier League ranar Asabar ba, sakamakon jinyar cutar korona. Shi kuwa dan wasa, Ross Barkley bai da lafiya - haka kuma Callum Hudson-Odoi da Ben Chilwell har yanzu ba su warke ba. Duk wadda ta yi nasara za ta fuskanci Manchester City ko kuma Atletico Madrid a karawar daf da karshe. City ce ta yi nasara a kan kungiyar Sifaniya da ci 1-0 a wasan farko a quarter finals da suka fafata a Etihad. A bara Chelsea mai rike da Champions League ce ta fitar da Real Madrid, kafin daga baya ta doke City ta lashe kofin Zakarun Turai. Ko a bara sai da Napoli ta doke Chelsea 3-1 a zagaye na biyu a gasar ta Zakarun Turai, sai ta kai zagayen gaba da ci 5-4 gida da waje.	https://www.bbc.com/hausa/wasanni-61059677
technology	Coronavirus: Yadda daukar hotunan taurari ya debe min kewa	"Wani mai masanin taurari kuma da ke daukar hoto ya ce kallon taurari ya taimaka masa sauyawa tare da jure wa kasancewa cikin yanayi na hana fita. Dawid Glawdzin yana daukar hotuna daga lambunsa a Southend kusan shekara daya, yana tura wa shafukan Facebook. Ya ce ya ga ""ci gaba sosai"" yadda mutane ke tambayarsa game da sha'awar aikinsa tun lokacin da aka kafa dokar ba da tazara domin yaki da coronavirus. Yana daukar hotunansa da na'urar kamara ta DSLR da kuma sandar kamara da ake kira tripod amma kuma ya ce mutum zai iya farawa da wayarsa ta salula mai daukar hoto da kyau. Mr Glawdzin, mai shekara 37, ya dade yana sha'awar ilimin taurari da daukar hoto kuma ya yanke shawarar ya koyi yadda zai dauki hotunan samaniya. ""Za a ga gajimare da taurari a waje. Shi zai nuna komi da kuma ke nuna kankantarmu da rashin kima,""in ji shi. ""Maimakon daukar lokaci sauraren labarai da kafofin sadarwa na intanet, wanda zai iya zama damuwa. Na fi son na karkata zuwa ga abu mai amfani."" Mr Glawdzin  ye ce haske ne babban kalubalen da yake fuskanta wajen daukar hoto daga gida inda yake daukar lokaci yana kokarin sarrafa hotunan da kuma kokarin kaucewa hasken. ""Yawanci, ina daukar tsakanin 60 zuwa 200 na hotuna, daga nan na hade su zuwa hoto daya,"" in ji shi Yana amfani da kamara mai kyau ta DSLR da ke juyawa kamar yadda duniya ke juyaya domin samun hoto mai kyau. Ya jaddada cewa mutane na iya daukar hoton wata da kamara mai sauki ta DSLR ko kuma wayar salula ta zamani mai kyau. Mr Glawdzin ya ce: ""Mutane da dama na shigowa harakar kuma na lura akwai karuwar tambayoyin da ake tambayata. ""Ra'ayoyin da na samu sun kasance mai gamsarwa. Ya taimaka min wajen magance komai."" Dukkanin hotuna daga Dawid Glawdzin"	https://www.bbc.com/hausa/labarai-52202855
technology	Yawon shakatawa a sararin samaniya: Ko jiragen shakatawa za su ci gajiyar kimiyya, ko zai yi illa ga muhalli?	"Tun bayan soma yawon shakatawa a sararin samaniya, masu hannu da shuni ke zuwa can domin morewa. Sai dai tambayar ita ce ko matakin zai iya dauke attajiran, sannan ko zai iya kawo cikas da illa ga muhalli? Kusan mutum 600 ne suka je sararin samaniya cikin shekaru 60. Dukkansu kwararun masana sararin samaniya ne, sai shida kadai daga ciki ne hamshakan masu kudi. A yanzu kuma masu yawon shakatawa na tunkarar sararin samaniyar. Shugaban kamfanin Amazon Jeff Bezos, da shugaban kamfanin jirgin sama na Virgin Atlantic Sir Richard Branson da shugaban kamfanin TeslaElon Musk, sun samar da kamfaninsu da za ka iya biyan kudi mai tsoka domin zuwa shakatawa. Tikiti kadai ya fara ne daga dala 250,000 wasu kuma miliyoyin daloli. Harkar masu hannu da shuni ce? Dalibar yawon shakatawa a sararin samaniya mai shekara 21, Sandali Kumarasinghe, ta fito daga babban gida a Sri Lanka. Tsarin rayuwarta bai yi kama da na masu zuwa sararin samaniyar ba. Ta ce tana fatan zuwa yawon shakatawa sararin samaniya ""zai  bude hanyar da kowa zai iya zuwa ba wai dama ce ga attajirai kadai ba."" Sandali ta yi nasarar samun tallafin karatu, domin suwa sararin sama, domin samun horo da hukumar sararin samaniya ta Amirka Nasa da ke Alabama. Tun daga lokacin, sunanta ya fito cikin wadanda za su je duniyar wata karkashin shirin Dear Moon, wadda wani biloniya dan Japan Yasaku Maezawa ya samar. A watan Maris din shekarar 2021, Maezawa ya gayyaci jama'a domin su samu kujera a jirgin SpaceX's Starship da ke zuwa duniyar wata. Ya samu mutane da dama da suka bukaci son wannan shawagi, wanda ake sa ran za a yi a shekarar 2023. Sandali ta yi amanna da cewa yawon shakatawa na bude talakawa hanyar jin dadin wata rayuwa da ba su san da ita ba a doron kasa. ""A koda yaushe ina tunanin ya kamata na yi wani abu babba, amma ban taba tunanin zan yi balaguro har sararin samaniya ko... duniyar wata ba,"" Sandali ta shaida wa BBC. ""Idan za a samu yarinya kamar ni, da ta fito da tsuburin Sri Lanka... [ta iya] zuwa sararin samaniya, abin alfahari ne ina fatan a samu za a samu dama da suka fi wannan a nan gaba. ""Sannan, ina fatan nan gaba za a samu kamfanonin sararin samaniya... da za su dinga bai wa mutane horo, da atisaye ga 'yan sama jannati ta amfani da ci gaban kimiyya da fasaha da kuma bincike."" Daya daga cikin mutane shida da suka taba zuwa sararin samaniya, Richard Garriott, ya ce attajirai suna taka rawa a ci gaban binciken kimiyya da makomar dan adam nan gaba. A shekarar 2008, wanda ya kirkiri wasan video game, Lord British shi ma ya je sararin samaniya. ""Kusan duk ayyukan fasahar da Charles Darwin yake yi a duniya, attajirai ke daukar nauyinsu,"" in ji shi. 'Arha tulus' Kamar yadda ake yin balaguro a jirgin sama ko na kasa, ""suna matukar tsada da hatsari"" da fari shi ma zuwa sararin samaniya haka yake, in ji Garriott, tafiya sararin samaniya ya wuce tunanin dan adam. Ya yi nuni da cewa balaguro sararin samaniya ya fi sauran tafiye-tafiye da kashi 1,000, a lokacin da aka fara wannan sabon nau'in balaguron, sai idan masu kudi za su shiga a dama da su harkar za ta fi karko. Mai yin wasan bidiyo, yana fatan yin balaguro sararin samaniya, amma yana jiran farashin ya sauko. Lokacin fitar da hayaki ya wuce? Yaya batun lalata muhalli da masu yawon shakatawa a sararin samaniya ka iya haddasawa? Richard Garriott ya yi amanna da za a iya kauce wa illar,  yana cewa ""kaddamar da makamin roka guda baya fitar... yana fitar da hayaki kalilan idan aka kwatanta da sauran sufuri."" Ya kara da cewa wasu makaman rokar an yi su ne domin fitar da sinadarin hydrogen, kamar raba ba abin da zai dumama duniya ba (hayaki). Amma Sandali ta nuna damuwa. ""Yawon shakatawa a sararin samaniya ka iya shafar tsirrai.. Zai yi kyau idan muka samu wasu ka'idoji, da dokoki, ta yadda za a magance bata sararin samaniyar kansa. 'Kona roba' ""Jirgin Virgin Galactic ya na kona roba. Kuma roba irin wadda aka yi taya da ita na fitar da bakin hayakin Carbon, in ji ta a hira da BBC, inda ta ke. ""Abubuwa irin wadannan za su iya cutar da muhalli, da dumama yanayi. hakan na nufin idan  jirgin Virgin Galactic na tashi a kowacce rana, akwai yiwuwar ya dumama yanayi da yin illa cikin dan takaitaccen lokaci,""  in ji Dakta Marais. Zuwa lokacin wallafa wannan rahoton, kamfanin Virgin Galactic bai ce uffan ba kan tayin BBC na son jin abin da zai ce kan maganar Dakta Marais. Sinadarin Hydrogen? Kamfanin Blue Origin na amfani da fetur daban wajen yin roka, misali kamar wanda suka kaddamar New Glenn, launcher. Za kuma su kaddamar da mota wadda za a yi amfani da sinadarin hydrogen a madadin man fetur. Dr Marais ta yi gargadin sinadarin hydrogen bai dace da sararin samaniya ba, wanda zai ceto muhalli. ""Ko makaman rokar da ake yi da sinadarin hydrogen, ba zai kare komai daga fitar da gurbataccen hayaki ba... kuma dukkansu ka iya illa ga muhalli saboda su na dauke da sinadarin stratospheric ozone,"" Shi wannan ozone, ya na kare hasken rana da ke kare duniyarmu daga tsananin zafi. Kamfanin Blue Origin ya shaidawa BBC cewa binciken baya-bayan nan kan nau'o'in injinan da ake amfani da sinadarin (cryogenic) a cikinsu, za su lalata muhalli da gurbatawa sau 750 idan aka kwatanta da wanda akai amfani da Ozone. Wannan karon ma BBC ta tuntubi Virgin Galactic gabannin wallafa rahoton, amma bai ce uffan ba. Dakta Marais ta kirga rokokin da muke da su da ke zuwa sararin samaniya, suna fitar da kusan kashi 100 na sinadarin Carbon Dioxide (CO2) a kowacce tafiyar kilomita, kamar dai katon jirgin sama. Ta shafe shekara goma tana bincike, tare da karkare cewa hayakin da rokar da ke zuwa sararin samaniya ke fitarwa na karuwa da kashi 6 a kowacce shekara. Ta damu matuka kan wannan ka iya yin illa ainahin saman iskar gas din da ke rike da duniyar da muke rayuwa a ciki. ""Ba sinadarin CO2 kadai mu ke bukata ko nuna damuwa akai ba idan ana batun kaddamar da roka. Babbar damuwar ita ce burbushin da ke zuba kan Ozone wanda shi ke kare mana tamu duniyar daga abubuwa masu cutarwa. Sinadaran da ke cikin dukkan rokokin, suna matukar illa. ""[Suna fitar da] hayakin mai gurbata sararin samaniya, suna dadewa musamman a sararin samaniya, sukan kuma kuma zuke hasken rana, da dumama sararin samaniya."" Tambayar ko yawon shakatawa  asararin samaniya na da muhimmanci ga binciken kimiyya, ta ce ana bukatar ""matakai masu tsauri da za su tabbatar da illa ko akasin yin balaguron yawon shakatawa ko bude ido a sararin samaniya ga ta mu duniyar. Idan bincike ya gano babbar harka ce da za a yi, amma kuma illa ga sauyin yanayi da shafar sinadarin ozone to lallai a bar ta."" Mai sharhi kan lamuran sararin samaniya, David Wade ya ce duniya na gab da ganin bunkasar fannin sufurin sararin samaniya ga 'yan yawon shakatawa da bude ido. Sai dais hi ma ya damu matuka kan batun kare muhalli. ""Ina yawan tunanin hotunan dsuniya da aka dauka alokacin da 'yan sama jannati suka je duniyar wata a shekarun 1960. Wannan ya kara fito da halin da muhalli ke ciki, ganin yadda duniya ke shawagi tsakanin sararin samaniya."" Sandali, ta taba mafarkin zuwa sararin samaniya. A yanzu ta kai mataki na hudu cikin matakai biyar da ake da su na cimma wasu takwas na zuwa yawon bude ido a sararin samaniya. Dan adam a wata duniyar? Sandali ta ce lokaci zai zo da mutane za su matsa wata duniyar, watakil saboda sauyin yanayi. ""Ina ganin mu na bukatar alkinta abin da muke da shi a hannu da suka hada da bunkasa fasaha."" Tsohon dan yawon bude ido, Richard Garriott,  ya amince da Sandali. ""Ina ganin ba sai an tambaya, 'yan adam za su matsa wata duniyar nan gaba."" Sai dai bai amince duka za a sauya ba. ""Ba na jin 'yan adam za su gujewa wannan duniyar tamu... abu ne mai matukar wuya rayuwa a sararin samaniya."""	https://www.bbc.com/hausa/rahotanni-59563825
entertainment	Umar Yahaya Malumfashi: 'Yan Kannywood na jimamin rasuwar Bankaura	"'Yan fim da furodusoshi da daraktoci da masu ruwa da tsaki a masana'antar Kannywood sun yi ta bayyana jimami da alhinin rasuwar fitaccen dan wasan nan Umar Yahaya Malumfashi da aka fi sani da Bankaura ko Ka fi Gwamna. A daren Talata 27 ga watan Satumba ne, Allah ya yi wa fitaccen jarumin rasuwa a wani asibiti da birnin Kano a arewacin Najeriya, bayan fama da rashin lafiya. Umar Malumfashi da aka fi sani da sunan Bankaura a cikin tsofaffin finan-finan Hausa tun kafin kafa masana'antar Kannywood, yayin da a wannan zamanin kuma ake kiransa da sunan Yakubu ka fi gwamna, saboda rawar da ya ke takawa a shirin Arewa24 mai dogon zango wato Kwana Casa'in. Bankaura ya taka muhimmiyar rawa domin ciyar da masana'antar Kannywood gaba, yana daya daga cikin 'yan wasan da suka dade a wannan fagge. Ya yi zamani da manyan iyaye mata da maza a masana'antar, irin su marigayiya Hajiya Amina Garba (Hajiya Dumba, ko Hajiyar falo), da marigayiya Hawwa Ali Dodo (Biba) da marigayiya Jamila Haruna, da su Hajara Usman, Saratu Gidado (daso) da sauran su. An yi amanna da cewa yana daya daga cikin wadanda ke tafiya da zamani a masana'antar Kannywood, karamin misali shi ne rawar da ya taka a shiri mai dogon zango na Kwana Casa'in. Tuni abokan sana'arsa da makusanta suka bazama shafukan sada zumunta domin bayyana alhini da ta'aziyyar rasuwarsa. Alhaji Ado Gidan Dabino na daya daga cikinsu, musamman ganin ya na daya daga cikin wadanda sukai wa marigayin gani na karshe. Gidan Dabino ya wallafa hotonsa tare da marigayin, a wurin daukar shirin Kwana Casa'in suna duba wasu takardu, ya wallafa ''Allahu Akbar. Allah ya jikan Umar Yahaya Malumfashi, Bankaura, Yakubu Ka Fi Gwamna a cikin shirin Kwana 90, Allah ya gafarta masa ya sa ya huta. Ya sa aljanna ce makomarmu baki daya. ""Shekaran jiya da muka je asibiti duba shi mu hudu, mun iske shi da iyalansa, amma shi  bai ma san mun zo ba, saboda jikin nasa ba dadi.  Ashe ganin karshe na yi masa. magana kuma ba mu sami damar yin ta ni da shi ba. Wayyo Rayuwar kenan, sauran mu. Allah ka sa mu cika da imani. Amin.'' Shi ma fitaccen jarumi Sani Mu'azu, kuma aminin marigayi Malumfashi a shirin Kwana 90 wato Alhaji Bawa Maikada gwamnan Alfawa, ya wallafa hoton marigayin da sakon ta'aziyya ga iyalai da abokan sana'arsu. ''Innalillahi wa inna ilaihir raji'un. Ina bakin cikin sanar da rasuwar abokin aikin mu Umar Yahaya Malumfashi da aka fi sani da kafi Gwabna, ko Bankaura. Allah ya gafarta masa, ya yafe masa kurakuransa. ""Allah ya sa ya huta. Allah ya raya abin da ya bari a baya. Allah ya sa mu cika da imani idan ta mu ta zo. Ina mika ta'aziyya ga iyalansa, da kuma masana'antar mu ta Kannywood baki daya.'' Shi ma Abba Al-Mustapha ga abin da ya ce: ''Innalillahi wa inna ilaihir raji'un.  Allah ya yi wa Babanmu Alhaji Umaru Malumfashi wanda aka fi sa ni da ''Kafi Gwamna'' rasuwa. Za a yi jana'izarsa a gidan shi da ke unguwarsa ta Hotoro. Muna Addu'ar Allah ya jikansa ya gafarta ma sa kurakuransa ya sa Aljanna ce makomarsa. Idan ta mu ta zo Allah ya sa mu cika da kyau da imani.'' Ita ma Rukayya Umar Santa da aka fi sani da sunan Dawayya, ta wallafa a shafinta na Instagiram, cewa ta kadu matuka da wannan babban rashi da suka yi: Maza da mata, yara da manya a masana'antar Kannywood su na ta wallafa sakonnin ta'aziyya da abokan aikinsu, har da iyalai da abokan arziki. Babu cikakken labarin tun wanne lokaci Kafi Gwamna ya kwanta rashin lafiya, sai 'yan makwannin da suka gaba ne batun ya fito. Kuma ranar 20 ga watan Satumba, Mujallar Fim ta garzawa asibitin da aka kwantar da shi a unguwar Hausawa a birnin na Kano. Mujallar ta rawaito cewa, bai iya hira mai tsaho da wakilin Fim ba, saboda yadda jikin nasa ya tsananta, amma duk da hakan, ya roki al'umma su taya shi addu'ar Allah ya ba shi lafiya."	https://www.bbc.com/hausa/labarai-63058765
entertainment	Amokachi ya taya Mansurah da Sani Danja murnar shekara 12 da aure	"Tsohon dan wasan Super Eagles na Najeriya Daniel Amokachi ya taya jaruman Kannywood Mansurah Isah da mijinta Sani Danja murnar cika shekara 12 da aurensu. Sani Danja da Mansurah suna cikin 'yan fim na farko-farko da suka auren juna, kuma sakon da suka wallafa a shafin Instagram ya ja hankalin jama'a sosai ciki har da tsohon dan kwallon na Najeriya. A cikin sakon da tsohuwar jarumar fina-finan na Hausa ta wallafa mai dauke da hoton mijinta, ta yi takaitaccen bayani game da rayuwar aurensu na zaman hakuri da kaunar juna. Kalaman sun nuna yadda kamar a gidaje da dama, ma'auratan ke zaman hakuri duk da irin sabanin da ta ce suna samu a lokaci zuwa lokaci. Wannan na zuwa ne a daidai lokacin da ake yawan samun rahotanni marasa dadin ji na yawaitar mutuwar aure a arewacin Najeriya da kuma kisa ko kaiwa juna hari tsakanin wasu ma'auratan, lamarin da ake alakantawa da rashin soyayya, hakuri da rashin bin tsari mai kyau wurin assasa auren. Mansurah ta ce dukkaninsu suna da rauni, inda wani lokaci takan yi gaba da mijinta ba tare da ya saba mata ba, yayin da wani lokaci kuma ya ki cin abincinta har ya ki ba ta kudi idan ta tambaye shi. ""Ka ci gaba da hakuri da ni ka ci gaba da dauke kai a kan laififfuka na. Domin nasan ni mai laifi ce a gare ka. Rayuwa ba ka taba zama 100% komin yaya akwai inda ka kasa,"" in ji ta. Amma ta ce sukan yi dariyar sabanin da suke samu saboda sun zama abokan juna. Kuma har yanzu suna son junansu kuma suna taimakon juna. Ta kuma yaba wa yadda ta ce mijin nata ya yi hakurin zama da kuma kula da ita. Kalaman sun sa mutane da dama yi mata da mijinta fatan alheri da dorewar zaman lafiya a aurensu, kuma cikinsu har da Daniel Amokachi. Amokachi ya yi masu addu'a inda ya ce Allah Ya ci gaba da ba su zaman lafiya da kara kauna, bayan ya taya su murna. Wata daga cikin wadanda suka yi tsokaci ta ce, kalaman Mansurah sun kusan sa ta yin kwalla. Inda ta yi addu'a cewa Allah Ya kara daidaita tsakaninsu. Mabiya sama da 800 ne suka yi tsokaci, yayin da kusan mabiya 15,000 suka so sakon."	https://www.bbc.com/hausa/labarai-49026975
sports	Xavi bai yi rashin nasara a wasannin waje a La Liga a Barca ba	Ranar Lahadi Barcelona za ta buga wasan karshe a gasar La Liga ta bana a Camp Nou karawar mako na 38 da Villareal. Ranar Lahadi Barcelona ta tashi 0-0 a gidan Getafe a wasan mako na 37 a babbar gasar tamaula ta Sifaniya, shi ne na karshe da ta fafata a bana a waje a La Liga. Tun bayan da Xavi Hernandez ya karbi aikin horar da Barcelona ranar 6 ga watan Nuwamba, bai yi rashin nasara ba a karawar waje da ya yi a La Liga ta kakar nan. Kociyan wanda ya maye gurbin Ronald Koeman, ya saka hannu kan yarjejeniyar da za ta karkare a karshen watan Yunin 2024. Kawo yanzu Xavi ya ci wasa tara da canjaras biyar a fafatawa 14 da jan ragamar Barcelona a wasannin da ta yi a waje a babbar gasar tamaula ta Sifaniya. Kungiyoyin da ya doke a waje sun hada da Betis, Real Sociedad, Levante, Elche, Valencia, Alavés, Mallorca, Villarreal da kuma Real Madrid. Kungiyoyin da Xavi ya yi canjaras da su ba a Camp Nou ba a La Liga sun hada da Getafe, Espanyol, Granada, Sevilla da kuma Osasuna. Da wannan bajintar, Xavi ya zama na uku da ya ja ragamar wasa a kalla 10 ba tare da rashin naasara ba a waje, bayan Ernesto Valverde mai 12 da canjaras shida, sai kuma Tito Vilanova mai 10. Tun da aka fara kakar bana, Barcelona ta sha kashi a wasa biyu kacal a waje wato 2-0 a gidan Atletico Madrid da kuma 1-0 a Rayo Vallencano. Kuma tun kan Xavi ya koma Barcelona da horar da tamaula, kungiyar ta Camp Nou ta yi canjaras da Celta, Cádiz da kuma Athletic Club.	https://www.bbc.com/hausa/wasanni-61482711
technology	Facebook, Google, Apple da Amazon za su bayyana gaban Majalisar Amurka	Mai kamfanin Facebook zai bayyana a gaban majalisar Amurka ta intanet domin ya gaya wa hukumomin kasar su sabunta dokokin da ake tafiyar da tsarin na intanet. Mark Zuckerberg tare da wasu shugabannnin manyan kamfanonin fasahar zamani za su bayyana a gaban wani kwamitin majalisar da ke son duba yadda ayyukan manyan kamfanonin ke shafar kananan kamfanonin fasaha da ke fafata wa da su a fagen kasuwanci. Ana kuma sa ran zai yi kira ga gwamnatoci su kara sa ido kan ayyukan manyan kamfanoni irin nasa. Matakin da Mista Zuckerberg ke son dauka sabo ne - ana iya cewa wa ma babu kamfanin da ya taba daukar irinsa a tarihin duniya. A yau Laraba, kamfanoni hudu mafi girma a fagen fasahar zamani za su bayar da bahasi ga mambobin majalisar Amurka. Mark Zuckerberg na Facebook da Sundar Pichai na Google, da Tim Cook na Apple da kuma Jeff Bezos na Amazon za su sha tambayoyi daga yan majalisar. Jeff Bezos wanda shi ne attaijirin da yafi kowa kudi a duniya bai taba bayyana a gaban majalisar kasar ba. Kuma ba a taba yi wa shugabannin wadannan kamfanonin tambayoyi a lokaci guda ba a tarihin duniya. Saboda haka kowa zai sa ido ya ga abin da shugabannin kamfanonin za su ce da abin da za su yi - domin daga yau dangantakarsu da gwamnatin Amurka na iya sauyawa - sauyawar da babu wanda ya san inda abubuwa za su nufa. Abu mafi muhimmanci da gwamnatin Amurkar za ta so sani shi ne ko kamfanonin sun yi girma da karfin da ya wuce kima. Anobar Covid-19 ta kware dukkan wani mayafi da a baya ke boye gaskiyar lamarin. Domin ba kamar yadda wasu kamfanoni suka rika gazawa ba, manyan kamfanonin fasahar zamanin sai kara bunkasa suke yi. Idan aka auna, darajar wadannan kamfanonin hudu ta zarce dala tiriliyan biyar. Wannan ne yasa ake cewa sun yi girman da babu yadda za a iya bari su gaza. Kuma akwai jerin korafe-korafe da ke kara bayyana kan yadda suke gudanar da harkokinsu na kasuwanci. Babban abin damuwa shi ne kamfanonin sun mallaki wasu bangaori na intanet - kuma ana ganin suna amfani da karfinsu wajen korar kananan kamfanoni daga kasuwa. Ga misali - Amzon kan fifita kayan da yake samarwa a kasuwar da shi kansa ya kafa kuma yake gudanawarwa da kansa. Ko kuma yadda Apple ke tilastawa masu manhaja a kasuwarsa ta App Store su biya shi kashi talatin cikin dari na dukkan cinikin da suka yi. Ko kuma yadda Google da Apple ke sarrafa fasahar Android da ta iOS - manhajojin da ke tafiyar da ilahirin wayoyin hannu na duniya, wanda ya basu karfin korar wanda suka ga dama daga kasuwa - inda babu mai sa ido a kan harkokinsu ya tabbatar ko sun yi adalci ko ba su yi ba. Akwai kuma wata muguwar halayya kamfanonin na sayen dukkan kamfanin da suke fargabar zai iya yin zarra a kansu, amma mai makon su raya shi, sai su kashe kamfanin bayan sun tatse shi. Babu shakka akwai batutuwa masu yawa da ke gaban majalisar ta Amurka, kuma babu shakka kamfanonin za su fuskanci sauye-sauye musamman ganin yadda dangantaka tayi tsami tsakanin wasunsu da gwamnatin da Donald Trump ke jagoranta.	https://www.bbc.com/hausa/53577309
religion	Ku san Malamanku tare da Malam Muhammadu Kobuwa a Gombe	"An haifi malamin a wani gari da ake kira Jollo a Karamar Hukumar Alkaleri ta jihar Bauchi arewa maso gabashin Najeriya. Ya soma karatu a hannun mahaifinsa mai suna Muhammadu, wanda bai dade da fara karatun ba Allah ya yi masa rasuwa, inda daga nan ne kawunsa da ake kira malam Kawu ya dauko shi zuwa jihar Gombe makwabciya a wani kauye da ake kira Wuro Kachalla. ""Daga garin Wuro Kachalla ne muka taso muka dawo wani gari da ake kira garin Bappa Ibrahima inda na yi saukar karatuna a hannun kawun nawa,"" in ji Malamin. ""Sannan na karanta su Kurdafi, da Ashmawi, da Risala da kuma Iziyya a hannun wani malami a nan garin Bappa Ibrahima ana ce masa malam Adamu Yaro"". Daga nan kuma bayan ya je garin Malam Inna sai ya dawo cikin garin Gombe wurin wani malami da ake kira Malam Musa wani Sufi ya cigaba da karatun. Daga nan ne ya koma wajen Shehu Manzo, amma bayan tafiyar Malam Shehu Manzo zuwa garin Khaulak na kasar Senegal sai malamin ya koma karatu garin Misa una jihar Bauchi wurin wani malami da ake kira Malam Saleh. Bayan zaman karatun na lokaci kadan a hannun malam Saleh a garin na Misau ne kuma malamin ya koma garin Kano wurin wani malami da ake kira Modibbo Jar Kasa a inda akwai wani malami da yake musu bita da ake kira malam Mai Agogo. Malam Muhammadu ya kuma bayyana cewa ya yi karatu a wajen malam Shehu Mai Hula a garin na Kano. Malam Muhammadu ya kuma shaida wa BBC cewa akwai abinda farin cikin da ba zai manta da shi ba lokacin da ya karbi darikar Tijjaniyya, da kuma lokacin da aka ba shi izinin bayar da darikar, wanda ya yi farin ciki kwarai da gaske. Ta wani gefen kuma ya bayyana abubuwan bakin ciki da ya ce ba zai taba mantawa da shi a rayuwarsa ba. ""Rasuwar Shehu manzo ta girgiza ni, na yi bakin ciki kwarai da gaske,"" ya ce. Malam Muhammadu ya kuma bayyana irin kasashen da ya je neman karin ilimin addinin musulunci da haduwa da manyan malamai da suka hada da kasar Senegal. ""Na je kasashen Burkina Faso, da Senegal, da Kamaru, da Mali da kuma Nijar, na kuma je kasar Saudi Arabia yin aiki hajji sau biyu, da kuma Umra sai shida"". Malamin yana da mata uku da 'yaya sama da ashirin, kana ta fannin abinci ya bayyana cewa yana duk abinda ya samu yana so. Babban burin malamin in ji shi yana son samun abinda zai yi wa bayin Allah hidima da kuma cikawa da Imani. ""Ina so in zamanto ni Musulmi ne hakika, ni mumini ne hakika, muhusini ne hakika"". Malam Muhammadu ya karbi darikar Tijjaniyya a hannun Shehu Manzo ne, kuma ya yi tarbiyya a hannun wani malami a garin Kano da ake kira malam Umaru. Bayan Shehu Manzo ya bani izinin bayar da darika in ji malamin, ya kuma bas hi izinin bai waw ani darika. Duk da cewa Shehu Manzo ba shi ya haifi malamin ba, amma ya samu khalifancin sa, malamin ya bayyana yadda aka yi hakan ta faru da cewa bayan rasuwar shi ne sai aka ce ɗansa mai suna Malam Yaya ya rike wannan ragamar khalifancin amma ya zamana lokacin yana aikin gwamnati ne shi yasa aka nada shi. ""Saboda khalifanci aiki ne zaunanne shi yasa sai wani Alhaji Damauri ya ce dama idan Shehu baya nan nine nake jagorancin sallah da bude wazifa, saboda haka sai Sheik Dahiru Modibbo Zailani, da Modibbo Tukur da Alhaji Ali Gombe suka amince a nada ni,"" in ji Malam Muhammadu. Malamin ya kuma ce ya cigaba da dorewar dangantakarsa da zumunci da gidan Shehu Manzo a kan cewa su 'yau nwansa ne kuma 'yaya ne na jiki da kuma ruhi, shi kuma da ne na ruhi, duk abinda zai yi yana neman shawararsu."	https://www.bbc.com/hausa/labarai-61027602
religion	Tsattsauran ra'ayin Musulunci a Faransa: Majalisar ministocin ƙasar ta goyi bayan dokar kawar da kaifin kishin Islama	"Majalisar ministocin Faransa ta amince da ƙudurin dokar da ke neman daƙile tsattsauran ra'ayin Musulunci bayan jerin hare-haren da masu tsattsauran ra'ayin suka kai a kwanan baya. Daftarin dokar, wani ɓangare ne na ƙoƙarin da Shugaba Emmanuel Macron ke yi na dogon lokaci, domin ganin an tabbatar da ƙasar a matsayin ƴar ba-ruwana da kowanne addini, ta hanyar tsaurara dokoki kan makarantun gida da kalaman nuna ƙiyayya. Wasu masu suka a Faransa da ƙasashen waje, sun zargi gwamnatinsa da amfani da dokar domin auka wa addini. Sai dai Firaiministan Faransa Jean Castex ya kira ta ""dokar kariya"" wacce za ta ƴantar da Musulmai daga ƙangin masu tsattsauran ra'ayi. Ya dage kan cewa ba wai an samar da dokar ne domin ta shafi wani addini ba musamman musulunci. Me dokar ke cewa ? Ƙudirin dokar ""mai goyan bayan ka'idojin Jamhuriyya"" zai tsaurara matakan taƙaita kalaman nuna ƙiyayya ta hanyar intanet da kuma hana amfani da intanet domin bayyana bayanan sirri game da wasu mutane. Ana ganin wannan a matsayin martani ga fille kan malami Samuel Paty a watan Oktoba. Wani mai tsattsauran ra'ayi ne ya kashe Paty, mai shekaru 47, bayan ya nuna wa ɗalibansa zanen barkwanci na Annabi Muhammad (SAW). Dokar ta kuma haramta makarantun ""sirri"" waɗanda ke yaɗa aƙidar Islama tare da tsaurara dokoki kan karatun gida. Haka nan za ta ƙarfafa dokar hana auren mata fiye da ɗaya ta hanyar ƙin bayar da izinin zama ga masu neman auren mata da yawa. Za a iya cin tara ko haramta wa likitoci yin gwajin budurci ga 'yan mata. Akwai sabbin ƙa'idoji game da mu'amala da kuɗi ga ƙungiyoyin musulmai da kuma buƙatar su sanya hannu kan ƙa'idojin Jamhuriyyar Faransa domin samun kuɗaɗe. An tsawaita dokar hana jami'ai sanya tufafin addini a wurin aiki ga ma'aikatan sufuri da ma'aikata a wuraren ninƙaya da kasuwanni. Me ya sa aka gabatar da dokar? An ɗauki tsawon lokaci ana nazarin wannan daftarin dokar, amma hare-haren masu kaifin kishin Islama na baya-bayan nan ya sake ƙarfafa buƙatar samar da ita. Kisan Paty na daga cikin hare-hare uku da suka fusata Faransa. An kashe mutane uku ta hanyar daɓa musu wuƙa a a cocin Nice a watan Oktoba. An caka wa ƙarin wasu mutane biyu wuƙa da ji musu mummunan rauni a watan Satumba a Paris kusa da tsohon ofishin mujallar Charlie Hebdo, inda masu kaifin kishin Islama suka kai mummunan hari a 2015. Shugaba Macron ya kasance mai kishin kare martabar Jamhuriyyar Faransa ciki har da matsayin kasar a ƴar ba ruwana da kowanne addini. Ya bayyana addinin Islama a matsayin ''addinin rikici'' kuma ya kare ƴancin jaridar Charlie Hebdo na buga zane-zanen Annabi Mohammed. Faransa tana da kimanin Musulmai miliyan biyar. Wanne martani ake mayarwa ? Mutane da dama a faɗin duniya musamman a ƙsashen musulmai na yi wa Mista Macron kakkausar suka a  ƙasashe da dama da ke da rinjayen Musulmai. Dangantakar  ƙasarsa da Turkiyya, wacce tuni ta yi tsami, ta  ƙara taɓarɓarewa inda Shugaba Recep Tayyip Erdogan ya bayyana dokar a zaman ""tsokana ce ta buɗe ido"" kuma ya ce Mista Macron ""yana da taɓin hankali"". An gudanar da zanga-zanga a Pakistan da Bangladesh da Lebanon. Wakilin Amurka kan ƴancin addini, Sam Brownback, shi ma ya yi suka, yana mai cewa: ""Lokacin da kuka sami ƙarfin iko, lamarin na iya kara taɓarɓarewa."" A Faransa ita kanta, wasu 'yan siyasa masu sassaucin ra'ayi sun nuna damuwa kan yadda da alama dokar na iya tozarta musulmai. Jaridar Le Monde ta ce hakan na iya shafar sauran ƙungiyoyin addini da ke koyar da karatu a cikin gida. Amma wakiliyar BBC a Paris Lucy Williamson ta ce matsin lamba ya ƙara ƙamari kan lallai Shugaba Macron da ya ɗauki mataki."	https://www.bbc.com/hausa/labarai-55256753
health	Coronavirus a duniya: Shin jemagu na yaɗa cutar korona?	"Tunanin jemagu sun jefa Iroro Tanshi cikin yanayi na shauki, ''akwai abin burgewa tattare da su! ta yi murmushi. Tanshi, 'yar Najeriya ce da ke karatun digirin-digirgir a Jami'ar Fasaha ta Texas da ke Amurka, tana cikin masana kimiyya kalilan da ke fatan kawo sauyi a tunanin mutane kan jemagu - wanda ke fuskantar kyama sakamakon tunanin da ake da shi cewa suna taka rawa wajen sake yada cutar korona. Rahotanni kashe-kashe da korar jemagu, daga Australia zuwa Indonesia, sun ja hankulan masu kare tsuntsun a duniya baki daya. Amma ga dalilan da suke sanya daura alhaki kan wannan tsuntsaye marasa laifi. Mutane na tsangwamar jemagu saboda wata cuta da ake kira Sars-Cov2, cutar da ta haddasa Covid-19, kashi 96 cikin 100 na cutar ta samo asali daga wannan halitta mai alaka ko sifa irin ta jemagu a cewar Tanshi. Wannan dalili ya sa ana zargin jemagu. Ko daya ke akwai alaka tsakanin halittun a cewar binciken. ''Binciken baya-bayan nan ya nuna cewa shekaru 40 zuwa 70 da suka gabata, cutar Sars-Cov2 ta sama asali ne daga cutar da ke jikin horseshoe bats,'' a cewar Tanshi, ''wannan na kuma sake tabbatar da cewa ba lallai wadanan jemagu ke yada cuta zuwa ga dan adam ba.'' Dr Paul Webala, babban malami ne a fannin halittun dawa a Jami'ar Maasai Mara a Kenya, ya ce: ''rayuwar jemagu da dan adama akwai shamaki, don haka idan har cutar SARS-CoV-2 ta samo asali ne daga jemagu to lallai akwai abinda ke tsakaninsu wanda shi ke yada ta"". Wannan dalili ya sa ake cewa, jemagu ne salsalar cutar, amma ba lallai su suke yada ta ba ga mutane. Wa za a dorawa alhaki? Tanshi da abokanta na kimiyya suna da yakinin cewa mutane ke da alhakin yada annoba tsakaninsu ba wai jemagu ba. Dr Webala ya ce halaye da dabi'un mutane ne suke yada annoba. ''Akwai sauyi a adadi ko yawan tsuntsaye da halittun dawa wanda yanayin da wasu dabi'u bil adama ke kawo raguwarsu a doron kasa. ''Shaidu da dama sun nuna cewa kokarin hana dabobbi ko taka rawa wajen mutuwarsu a doran kasa ya taka rawa wajen yaduwar sabbin cutuka da a baya ba a san da su ba, a cewar Tanshi. Kashe jemagu, ba zai ba da kariya daga korona ba. Hasalima, kokarin batar da su ko tarwatsu a doran kasa na sake tsananta yanayin da ake ciki da karuwa cutuka a cewar masana. ''Kusan kashi 70 na jinsin jemagu sama da 14,000 na rayuwa ne ta hanyar cin kwari, a cewar Dr Webala. ''Akasarin irin wadanan halittu ba su da tasiri ga lafiyar dan adam,'' a cewarsa, sai dai suna yada cutuka irisnu zazzabi maleriya. ''In dai kana sanya tufafi, za ka sha gahawa ko shayi, kana cin hantsi ko sauran nau'ikan abinci da ake nomawa, to kullum rayuwarka ta na somawa ne da jemagu,'' a cewar Dr Webela. Jemagu na da muhimmanci wurin wasu sauye-sauye da irin abubuwa da ake sarrafawa. Misali daga abinci zuwa kayan shafe-shafe, kayan adon gida da magunguna. Jemagu sun yi tasiri a Indonesia wajen noma, Madagascar ta yi nasara wurin kare bishiyunta na kuka sannan akwai dimbin abubuwa da wadanan halittu ke da tasiri a kansu. Nazarce-nazarce da dama sun nuna yadda jemagu suka samawa manoma a Amurka bilyoyin daloli a shekara da taimakawa wajen rage asarar amfanin gona. ''Jemagu halittu ne na musamman; da kusan kowacce nahiya akwai su,'' a cewar Tanshi. Ta ce a matsayinta na mai bincike kan wannan halitta ta kutsa dazuka, tsaunuka da kogo.'' Rayuwar Jemagu abin sha'awa da burgewa ne, a cewarta. Dokta Webala ya yi bayani kan burinsa na kare wadannan dabobbi daga karewa a duniya. ''Ya ce bincike ya nuna suna da garkuwa mai karfi da ke karesu daga cutuka.'' Ga wadanda suka nazarci wannan daban sun san cewa akwai kuskure kan yadda aka fahimcesu, maimakon a kyamace su akwai bukatar fahimtar muhimmancinsu a rayuwa."	https://www.bbc.com/hausa/rahotanni-53135216
religion	Ku San Malamanku tare da Sheikh Muhammad Nazifi Al-Karmawi	"Latsa alamar lasifika da ke sama don kallon hira da  Abdulwahid Muhammad Nazifi Al-Karmawi: Fitaccen malamin addinin Musuluncin nan, Sheikh Abdulwahid Muhammad Nazifi Al-ƙarmawi ya ce yana yawan sanya maganar aure a karatunsa ne domin shi ne jigon rayuwar mutane. Malamin ya bayyana hakan ne a cikin shirin Ku San Malamanku na BBC Hausa wanda yake tattaunawa da malaman addini kan rayuwarsu. Malamin ya ce ta hanyar aure ne ake samun albarkar rayuwa baki ɗayanta, don haka idan aka yi karin bayani kan haƙƙin ma'aurata hakan zai taimaka wa ma'auratan su gane yadda za su samu aljannarsu. ""Abin da yasa muke yawaita magana aka haƙƙoƙi na aure akan miji da sauransu, ta nan ne ake samu ƴaƴaye masu albarka waɗanda Annabi zai yi alfahari da su,"" in ji Sheikh Nazifi. Malamin ya ce yawan matsalolin aure da ake samu a tsakanin al'umma ya sa ya zama wajibi a mayar da hankali kan haƙƙoƙin aure da abin da yake tattare da su. ""Idan ba a samu damar kare haƙƙin miji ba shi kuma ya kiyaye na mata, to zama ba zai yi albarka ba a samu yadda ake so"". Ɗaya daga abin da Sheikh Nazifi Al-ƙarmawi ya shahara da shi shi ne barkwanci da nishaɗi a yayin karatu. Da aka tambayi malamin ko me ya sa yake haka, sai ya ce tun daga inda aka fara koyar da su malamansu na saka nishaɗi wajen koyarwa. Ya ce""Idan ka ga yadda muke yi da su Malam Babba (Mahaifinsa) za ka ɗauka mu jikokinsu ne, bayan kuwa mu ƴaƴa ne."" Shiekh Al-Ƙarmawi ya ce shi ma ya zabi saka nishaɗi a karatu ne a matsayin hanyar da zai ringa jina hankali a fahimci saƙon da yake son isarwa. ""Sanya nishadi a darusa zai bai wa wasu damar fahimtar karatu cikin sauƙi,"" Tarihin Sheikh Ƙarmawi Sheikh Nazifi Al-ƙarmawi mutumin Kano ne shi, kuma an haife shi a cediyar 'yan gurasa, a ranar 15 ga watan Sha'aban Hijira 1387 wanda ya yi daidai da 2 ga watan Afrilu 1966."" Ya ce ""Sunan mahaifina Sheikh Muhammad Awwal wanda aka fi sani da Shehu Malam ƙarami."" Mahaifinsa ɗan uwan shahararren wani Malami ne da aka yi a Kano, Sheikh Atiku Sanka. Asalinsu mutanen Masanawa ne a jihar Katsina, kuma jikokin babban malamin nan ne da ya rayu a Katsina, wanda aka fi sani da Wali Dan Masani. Sheikh Nazifi ya fara karatu a hannun mahaifinsa kamar yadda mafi yawan malamai ke yi, don haka baki ɗaya karatun farko a gaban mahaifinsa ya yi. Malam ya yi karatu a hannun malamai da dama a cikin garin Kano, wasu malaman mahaifinsa ne ya haɗa su da shi kamar su: Shehu Abdulmajid. Yace ya yi karatu a hannun Babban almajirin mahaifinsa wanda kuma shi ne halifan farko na mahaifinsu, wato Shehu Malam Abubakar Yahaya wanda ake kira Malam Garba Cheɗiya. ""Malam ne ya tarbiyyantar da ni tarbiyya ta ruhi kuma ta ɗarika wanda gaskiya na yi karatu da wurinsa da dama,"" a cewar Sheikh Al-ƙarmawi. Sheikh Nazifi Al-ƙarmawi ya ce a wajen Malam Garba Cheɗiya ya yi dukkan karatuttukan sufanci da litattafan ɗarikar Tijjaniyya tun daga ƙanana har zuwa manya, kamar Jawahirul Ma'ani da Rimahu. ""Akwai malamai da yawa da muka yi karatu a wurinsu na fannin hukunce-hukuncen addini da kuma harshen larabci da dai sauransu."" A bangaren karatun al-Kur'ani kuwa a wuri daya Malam sha duka a wurin babban yayansa, ""cikin Suratu Mudassir, wajen da ake cewa Farrat min kasuwara, sai in rika cewa Farras min"". Ya ce ya yi haddar Alƙur'ani a hannun Sheikh Mukhtar Alaramma a makaratan Sheikh Manzo Arzai. 'Ina da mata biyuda ƴaƴa 14' ""Ina da mata biyu Hauwa da Bahijja, ""Hauwa amanar mahaifiyata ce a wurina"" Kan mahaifiyata ta rasu ta yi ta jaddada mani na riƙe mata Hauwa amana. Kuma muna zaune da Hauwa kalau, da yara 10 tsakaninmu zamanmu sai san barka. Tamkar yadda ya yabi uwar gidansa, Sheikh Nazif ya kuma yabi amayarsa Bahijja, wacce ya ce suna zaman lafiya da mutunta juna. Sannan ya ce duka matan na sa suna matuƙar taimaka masa. Bahijja tana da ƴaƴa hudu tare da malamin. Abincin da Malam ya fi so Da aka tambayi malamin abincin da ya fi so sai ya ce, ba shi da wani takamaimen abinci domin kuwa komai yana ci. To sai dai ya ce yana matuƙar son kunun tsamiya ko na gyaɗa, musamman ma idan akwai ƙosai mai zafi. Sheik Nazifi ya ce ya kamata ma'aurata su rika daukar iyalansu suna zuwa shan iska wuraren shaƙatawa. Malamin ya ce a wasu lokutan ya kan je wasu ƙasashen don ya shaƙata, kuma duk lokacin da zai tafi ya kan tafi da iyalinsa su shaƙata tare. ""Na kan ɗauki matana mu tafi ƙasashe irin su Dubai, ai in ban tafi da su ba ya zama ina fadin abin da bana aikatawa,"" in ji Malam. Hakan yana ƙara soyayya da danƙon zumunci tsakanin ma'aurata, ""Irin shan iskar da na fada maka amma ba irin ta singa ba""."	https://www.bbc.com/hausa/rahotanni-57010881
business	'﻿Abin da ya kamata Najeriya ta yi don magance raɗaɗin hauhawar farashin kaya'	"Masana tattalin arziki a Najeriya na fargabar cewa za a iya samun karuwar wadanda ke fadawa cikin kangin talauci matukar aka ci gaba da samun hauhawar farashin kayan masarufi, kamar yadda yake faruwa a ƙasar. Hakan na zuwa ne bayan da hukumar kididdigar kasar ta ce an samu karin hauhawan farashin kayan abinci da fiye da kashi ashirin cikin dari a cikin watan Agustan da ya gabata. Hukumar ta ce wannan ne hauhawar farashi mafi girma da aka samu a Najeriya a cikin shekaru goma sha bakwai da suka wuce. M﻿asana irinsu Dakta Shamsuddeen Muhammad na Jami'ar Bayero ta Kano sun shaida wa BBC cewa wasu daga cikin tsare-tsaren da gwamnati ta bijiro da su na  taka rawa wajen ƙara hauhawar farashin kayayyaki a ƙasar. Y﻿a ba da misali da matakin gwamnati na matse bakin aljihu "" a ɓangaren hada-hadar kuɗaɗe, babban bankin ƙasa ya ƙara ƙudin ruwa sau biyu a jere - an ƙara a watan Yuni da Yuli"". ""﻿Wannan ya jawo dole waɗanda suke rantar ku di su yi sana'a zai zama abin da za su ranta za su biya kuɗin ruwa da yawa kuma wannan zai ƙara tsadar abubuwan da za su sana'anta."" Y﻿a ƙara da cewa wani dalilin da ya janyo halin da ake ciki shi ne ƙara haraji da gwamnati ta yi kan masana'antu da kasuwanni wanda ya janyo hauhawar farashin kayayyaki. A﻿ cewar masanin, yakin Rasha da Ukraine wani babban dalili ne da ya haifar da tashin farashin kayayyaki a duniya gaba ɗaya - ""alkama, man fetur da dangoginsa da iskar gas sun yi tsada."" D﻿akta Shamsuddeen ya ce matsalar da za a iya fuskanta sakamakon hauhawar farashin kayan shi ne masana'antu za su iya durƙushewa saboda rashin ciniki sannan za su rage ma'aikata - abin da zai shafi tattalin arziki gaba ɗaya, yawan talauci ma zai iya ƙaruwa a cikin ƙasa, kullum rashin aikin yi da talauci sai ƙaruwa suke sakamakon hauhawar farashin kaya"". M﻿asanin ya ce matuƙar gwamnati na son taimaka wa al'ummarta, toh kamata ya yi ta sake nazari kan tsare-tsarenta musamman kan haraji sannan babban bankin ƙasa shi ma ya ba da tasa gudummawar domin sauƙaƙa al'amura. ""﻿Idan gwamnati ta ƙara haraji a lokaci guda, bai kamata babban banki ya matse bakin aljihu ta hanyar ƙara kuɗin ruwa ba - wannan zai shafi tsadar tafiyar da masana'antu wanda zai kara sa farashin ya daɗa taɓarɓarewa."" in ji Dakta Shamsuddeen. B﻿ayanan hukumar ƙididdigar ta Najeriya dai na nuna cewa jihar Kwara ce kan gaba da fiye da kashi 30 cikin 100, sai jihar Ebonyi da Rivers da ke bi mata yayin da Jigawa da Zamfara da Oyo suka kasance jihohin da aka samu hauhawar farashi mafi ƙanƙanta."	https://www.bbc.com/hausa/articles/c4nm76qd9qro
health	Mece ce huciyar zazzaɓi?	"Huciyar zazzaɓi ko ""Herpes labialis"", cuta ce da likitoci suka bayyana ake kamuwa da ita daga wata ƙwayar cuta da ake kira ""Herpes simlex virus."" Tana yaɗuwa kamar sauran ƙwayoyin cututtuka na virus da ake yaɗawa da hanyar jima’i, ko wajen ƙarin jini, ko wajen sumba. Cutar huciyar zazzaɓi kan shafi leɓe ko gefen bakin mutum da ke haddasa wasu ƙuraje masu ruwa ko maruru masu tsananin zafi da raɗaɗi. A lokacin matakin farko na yaɗuwar ƙwayar cutar, ta kan shiga jikin fata ko ruwan jikin mutum inda ta kan riƙa yaduwa. A tattaunawarsu da BBC, Dakta Ahmad Tijjani Ibrahim na babban Asibiti da ke garin Babura a jihar Jigawa arewacin Najeriya, ya ce cutar na bayyana ne da fesowar wasu ƙananan ƙuraje ko maruru, galibi a gefen leɓen bakin mutum. ""Ƙurajen masu ruwa ko maruru kan fito a leɓen ƙasa ko na sama da kan sa leɓɓan su kumbura, kuma sauran alamomi kamar su zazzabi kan bayyana, duk da cewa a wasu lokuta ba sa nuna wasu alamomi,’’ in ji Dakta Tijjani. ‘’Suna kuma da zafi da zogi sosai’’. A cewar likitan, bayan wannan ƙwayar cuta ta herpes da ke haddasa cutar huciyar zazzabin ta samu damar shiga jikin dan adam, ta kan zauna a jikin mutum ta yi likimo, ta yadda mutum ba zai taba ganewa yana dauke da ita ba, wani ma har ya gama rayuwarsa. ""Abinda yake tashin wannan cutar har ya zo da alamominta shi ne idan mutum ya yi zazzabi mai zafi, yana iya tayar da cutar daga barci, ta yadda za ta iya fito da alamominta, in ji shi. Har ila yau a cewar Dakta Tijjani, ko yaya garkuwar jikin mutum ta yi kasa, wannan ƙwayar cutar kan samu wata dama da za ta bayyana kanta, shi yasa yawanci ake ganin huciyar a lokacin da aka yi zazzabin maleriya. ""Lokacin da cutar ta shiga jikin mutum, alamominta na iya yin kama da na cutar maleriya, kamar su zazzabi, da ciwon kai, da kasala, da ciwon gabobi, da maruru na baki,’’ in ji shi. Amma kuma in ji shi ba dole ba ne a ce sai ka yi zazzabi ne sannan cutar za ta bayyana, idan mutum ya ga wannan kumburin ba tare da ya yi wani zazzabi ba, to bai dade da kamuwa da cutar ba. Abin da ya kamata mutum ya yi shi ne ya tafi asibiti don a ba shi magugunan zafin jiki, wanda dama shi ke tayar da cutar, don idan da riga ta shiga jikin mutum ba ta fita. Yawanci cutar ba ta wuce kwanaki goma ta ke warkewa. Amma dai ƙwayar cutar tana jikin mutum. ‘’Idan suka fito sukan rika yin zafi tare saka ciwon kai a wasu lokuta ma har da zazzabi, shi yasa ake cewa hucewar zazzabin’’. Ba kasafai cutar ke bayyana alamominta ba nan take bayan kamuwa da kwayar cutar ta herpes simplex virus, kana yawanci ta kan bayyana ne a cikin makonni uku da kamuwa da ita. Yawanci wadanda suka kamu su kan riga jin radadi da zogi a wuraren bakinsu, wanda daga bisani kuraje kan feso a leben kasa. Zazzabi, da bushewar makogwaro, da jin zafi wajen hadiyar abinci ko ruwa, da kuma ciwon jijiyoyi. A cewar Dakta Tijjani, da zarar mugunya ko jinin da ke fita daga jikin kurajen da suka yi mararu suka taba jikin ko ya shiga jikin wanda ba shi da cutar, yana iya dauka,’’ in ji daktar Tijjani. Ya kume ce don haka: Mutum zai iya kamuwa da huciyar zazzabi ta hanyar mu’amala da wanda ke dauke da cutar – kamar sumbanta ko jima’i. Ta hanyar kusanci ko shafar fatar wanda ke dauke da cutar, ko amfani da wani abu nasa kamar su brush ko cokali ko tawul ko kofin shan ruwa ko shayi. Akwai yiwuwar mace mai juna biyu ko mai shayarwa yada wa jaririn da ke cikita ko wanda ta ke goyo. Karyewar garkuwar jikin dan adama wacce ke bas hi kariya daga kamuwa da kwayoyin cutar. Masana sun bayyana cewa duk da cewa wannan cuta da hucewar zazzabi kan jima a jikin mutum ba tare da ya sani ba, har sai ta bayyana kanta. Akwai kuma hanyoyin da suka kamata mutane su rika bi don kiyaye kamuwa da ita musamman daga wanda ya riga yake dauke da ita. Dakta Ahmed Tijjani Ibrahim ya bayyana cewa ya kamata mutane su guje wa duka hanyoyin da ya bayyana cewa suna haifar da yaduwar cutar daga wanda ke dauke da ita zuwa mai lafiya. ‘’Muddin dai mutum zai guji amfani da duk wani abubuwan da wanda ke dauke da cutar ke amfani da su kamar so cokali da kwano da kofin cin abinci, zai kare shi daga kamuwa,’’ in ji shi. Yawanci da yake ba a sani mutum na dauke da cutar hucewar zazzabin idan ba an ga fesowar kurajen ba, yana da matukar wahala a kauce wa yaduwarta cikin sauki. Amma kuma mutum ya tabbatar da cewa garkuwar jikinsa na da karfi a koda yaushe’’. Abu mafi muhimmanci in ji Dakta Tijjani dai shi ne da zarar cutar ta bayyana ko kuma mutum ya san yana dauke da cutar sai ya yi sauri a garzaya asibiti don neman magani."	https://www.bbc.com/hausa/articles/cv2929zpwqjo
technology	Africa internet: Gwamnatocin Afrika da ke toshe hanyoyin intanet	"Babu Facebook ko Twitter ko Whatsapp. Wannan na kara zama ruwan dare a wasu kasashen Afrika, inda gwamnatoci ke toshe intanet ko shafukan sada zumunta lokaci zuwa lokaci. Uganda ce kasa ta baya bayan nan da ta takaita intanet daf da fara zaben shugaban kasar ran 14 ga watan Janairu. Masu fafutukar kare hakkin amfani da intanet sun ce wannan tauye hakkin bayyana ra'ayi ne, amma gwamnati ta ce hakan na taimakawa wajen tabbatar da tsaro. Gwamnati na iya takaita amfani da intanet ta hanyar bai wa kamfanonin da ke samar da shi umarnin hana masu amfani da itanet dama. A karon farko, wannan na iya kasancewa toshe shafukan sada zumunta da aka fi amfani da su. Idan ta yi tsanani, ana iya ba kamfanonin umarnin toshe hanyoyin intanet din ma gaba daya. Batun toshe intanet na karuwa sosai a Afrika. Uganda ta bai wa kamfanonin da ke samar da intanet umarnin toshe duka shafukan sada zumunta da manhajojin aika sakonni. Dama dai masu amfani da intanet da shafukan sada zumunta a kasar na ta korafin rashin iya shiga wasu shafukan. Tanzania ta takaita damar amfani da intanet da shafukan sada zumunta a lokacin zabenta a watan Oktobar bara. A watan Yunin bara, ita ma Habasha ta rufe gaba daya intanet din kasar tsawon kusan wata guda a wani martani na tashin hankali da ya biyo bayan kashe shahararren mawaki kuma mai fafutuka Hachalu Hundessa. Zimbabwe da Togo da Burundi da Chadi da Mali da Guinea duk sun toshe intanet a bara. A shekarar 2019, an toshe wani bangare ko duka intanet a kalla sau 25 idan aka hada da sau 20 a shekarar 2018 da sau 12 a 2017 a cewar Access Now wata kungiya mai sa ido mai zaman kanta. Kuma kungiyar ta ce a 2019, bakwai daga cikin kasashen 14 da suka toshe intanet sun taba toshewa a shekaru biyu na baya da suka wuce. Sabbin kasashen su ne Benin da Gabon da Eritrea da Liberia da Malawi da Mauritania da Zimbabwe. Wannan wani salo ne da ya karade duniya, inda kasashe da dama ke rufe intanet. Kungiyar ta ce a shekarar 2019, sau 21 cikin sau 25 da aka toshe intanet ya shafi duka kasashe ko mafi yawan kasashen. A Sudan da Habasha ne kawai aka toshe intanet din a wasu sassan kasar. ""Wannan ya nuna cewa rufe intanet na karuwa kuma suna shafar Karin mutane a Afrika,"" a cewar kungiyar. A ko wace kasa, ya danganta da ko wane kamfanin samar da intanet ya bi umarnin hukumomi. Wani tsari da ake amfani da shi shi ne toshe wasu shafukan intanet. Mai amfani da shafin na iya ganin sakon ""server not found"" ko kuma ""this site has been blocked by the network administrator"". Wani salon kuma shi ne wanda ake kira 'throttling' ko kuma rage karfi ko gudun intanet din. Wannan zai nuna wa mai amfani da shafin kamar babu network ne, har ya gaji da gwadawa ya hakura. Amma kuma ana iya sa kamfanonin su kasha intanet din gaba daya a kasa bude shafukan intanet. Ya danganta da idan gwamnati za ta iya nuna iko kan kamfanonin. Gwamnati c eke bai wa kamfanonin lasisi, wanda ke nufin za a iya cin tararsu ko a ƙwace lasisinsu. Kamfanonin na iya kai batun kotu, amma a zahiri ba su cika yi ba. Amma a shekarar 2019 kotuna a Zimbabwe sun yanke hukuncin sake bude intanet bayan da gwamnati ta bayar da umarnin rufe shi. Gwamnatin ta mayar da martani ta hanyar sanya sabbin dokoki da za su ba ta damar ikon kan intanet a kasar. Ministar sadarwar Zimbabwe Monica Mutsvangwa ta ce wannan ""zai tabbatar intanet da sauran lamurran fasaha sun amfani al'uma maimakon saba wa tsaron kasa."" Idan dai ba an toshe intanet din gaba daya ba, akwai hanyoyin da mutane za su iya bi su shiga intanet din. Hanya mafi shahara ita ce ta hanyar amfani da VPN. Wannan wasu hanyoyi ne na intanet masu tsaro, wanda kuma zai yi wuya kamfanonin su iya tsohe su. Gwamnati na iya toshe VPN amma ba su fiye yi ba saboda suna tsoron shiga hakkin manyan jakadai na kasashen waje da manyan kamfanoni da ke amfani da su. Wasu gwamnatocin Afrika sun bayyana cewa ""labaran karya"" a shafukan intanet ne ke sa wa a taikaita amfani da intanet. Amma wasu masana da masu adawa na cewa wannan kawai wata dama ce ta hana mutane sukar gwamnati, wanda sau da yawa ake yi a Faceboo da WhatsApp. ""Kafin da yayin da kuma bayan zabe, gwamnati na toshe intanet saboda 'yan adawa,"" a cewar Mista Bekele."	https://www.bbc.com/hausa/rahotanni-55652233
entertainment	Hikayata 2019: Saurari labarin 'Maraici' da ya zo na daya	Latsa alamar lasifikar da ke sama ku sha labari A karshen watan Oktoba ne gidan yada labarai na BBC Hausa ya karrama matan da suka lashe Gasar Hikayata da aka gudanar kan kagaggun labarai karo na hudu na shekarar 2019. Safiyya Ahmad ce ta zo ta daya inda aka ba ta lambar yabo da kuma kyautar $2,000. Kuma a wannan makon mun kawo muku labarinta wato 'Maraici', wanda ta karanta da bakinta, kamar yadda aka ce waka a bakin mai ita ta fi dadi.	https://www.bbc.com/hausa/labarai-50375031
health	Coronavirus tips: Yadda za ku kare kanku daga kamuwa da coronavirus	Mun soma wallafa wannan labari a watan Fabrairu, 2020. A yayin da cutar korona ke ci gaba da yaduwa a duniya, hukumomin lafiya sun shawarci mutane kan yadda za su kare kawunansu. Hukumar Lafiya Ta Duniya WHO ta ce mutane da dama da suka kamu da cutar sun fara ne da kananan cututtuka. WHO ta ce za ku iya kare kawunanku idan kuka bi wadannan matakan. Cibiyar Yaki da Cututtuka ta kuma shawarci mutane kanyadda za su kare kawunansu daga hadarin yaduwar cutar. Dokta Bashir Boi-Kikimoto, ya ba wa 'yan kasar wadannan shawarwari guda hudu: Ya kuma ba wa gwamanti shawarwari: Mutum fiye da 80,000 na iya kamuwa da cutar coronavirus da ta fara bulla a birnin Wuhan na kasar China.	https://www.bbc.com/hausa/labarai-51647449
business	Tattakin jan hankali kan kawo karshen bautar da yara da tursasa musu yin aiki a Najeriya	A ranar Juma'a ne wasu mutane suka yi tattaki na jan hankula akan kawo karshen bautar da yara da tarsasa musu yin aiki a babban birnin Najeriya Abuja.  Bello Habeeb Galadanchi ya halarci wannan gangami ga kuma rahoton da ya haɗa.	https://www.bbc.com/hausa/articles/c80q8dzz017o
entertainment	... Daga Bakin Mai Ita tare da Maryam Malika	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 68, shirin ya tattauna da Maryar Muhammad da aka fi sani da Maryam Malika tauraruwa a Kannywood. A wannan shiri ta amsa tambayoyin da suka shafi rayuwarta da yadda ta bar fim ta yi aure, da kuma yadda ta ci gaba da fina-finai bayan mutuwar aurenta. Ɗaukar bidiyo da Tacewa: Yusuf Ibrahim Yakasai	https://www.bbc.com/hausa/media-58739312
health	An gano yadda masu mutuwar barin jiki za su iya tafiya	"Wani rahoto da masu binciken Faransa suka yi ya ce, wani mutum ya motsa hannunsa da kafafunsa da suka shanye da wata riga da aka kirkira ta hanyar wata sabuwar fasaha da ke aiki da tunani ko kwakwalwarsa. Mutumin mai suna Thibault, mai shekara 30, ya ce takawa a karon farko sanye da rigar sai ya ji kamar shi ne ""mutumin farko da ya isa duniyar wata"". Motsawarsa, musamman ma tafiyarsa, ba ta yi kwari ba kuma ana amfani da sabuwar rigar ne kawai a dakin gwaji. Sai dai masu bincike sun ce wannan kirkirar na iya sauya rayuwar marasa lafiya wata rana. An yi wa Thibault tiyata don sanya masa wasu kananan na'urori a kwakwalwarsa, inda suka rufe bangaren kwakwalwar da ke kula da motsa jiki. Wasu wayoyi guda 64 a jikin na'urorin na karanta ayyukan da kwakwalwa ke yi, sai su aika sako ga wata kwamfuta da ke kusa. Wata kwamfuta ta musamman ce take karanta sakon kuma ta sauya shi zuwa umarnin da ke motsa kasusuwan jikin mutum. Sai a sanya wa Thibault rigar... Amma a lokacin da ya yi tunanin cewa zai yi tafiya, sai rigar ta aika sakonni don kafafunsa su motsa. Kuma yana iya sarrafa hannunsa biyu, ya jujjuya su sama da kasa da gefe. Thibault, wanda ba ya son a fadi sunan mahaifinsa, likitan ido ne kafin faduwar da ya yi daga nisan mita 15 a wani gidan rawa shekaru hudu da suka gabata. Raunin da ya yi a kashin bayansa ya janyo masa mutuwar barin jiki kuma ya kwashe tsawon shekaru biyu a asibiti. Amma a shekarar 2017, ya shiga wani gwaji da Clinatec da jami'ar Grenoble. Da farko ya gwada amfani da na'urorin kwakwalwar wajen sarrafa wani mutum-mutumi, daga nan ne ya fara tafiya da rigar. ""Ji na yi kamar ni ne mutum na farko da ya fara taka duniya wata. Rabon da in yi tafiya shekara biyu ke nan. Na manta yadda ake tsayuwa. Na manta cewa na fi mutane da yawa a dakin tsawo,"" a cewarsa. Ya jima bai iya motsa hannunsa ba. ""Na wahala saboda sai na motsa tsoka da dama. Wannan shi ne abu mafi burgewa da nake iya yi da rigar."" Masu ilimin kimiyyar na Faransa sun ce za su ci gaba da inganta fasahar. A yanzu dai, akwai karancin bayanai da suke iya karantawa daga kwakwalwa sannan su aika kwamfuta, ita kuma ta fassara ta aika wa rigar a kan lokaci. Suna da rabin dakika sun sarrafa tunani zuwa motsi idan ba haka ba, ba a iya sarrafa rigar. Hakan na nufin cikin wayoyi 64 da ke kan na'urorin, masu binciken sun ce suna amfani da 32 ne kawai. Don haka ana iya karanta ayyukan kwakwalwa ta hanyar amfani da fasahar na'ura da manyan kwamfutoci don karanta bayanan kwakwalwa. Akwai kuma shirin kirkiro yadda za a sarrafa yatsu don bai wa Thibault damar daukar abubuwa. Ya riga ya gwada amfani da na'urar wajen sarrafa kujerar marasa lafiya. Akwai masana kimiyya da ke bincike kan hanyoyin amfani da irin wannan rigar wajen inganta ayyukan mutane, wani bangaren karatu da ake cewa 'Transhuman' maimakon a shawo kan mutuwar barin jiki gaba daya. Cikin wannan har da taimakawa ayyukan soji. Farfesa Benabid ya ce ""aikinmu shi ne mu magance wa wadanda suka samu rauni bangaren jikinsu ya mutu."" Farfesa Tom Shakespeare na Kwalejin lafiya da magungunan cututtukan yankuna masu zafi na Landan ya ce yayin da wannan bincike mai kyau ne, ba ya jin akwai yiwuwar amfani da shi. Mutane 15 cikin dari na mutane masu nakasa ne kawai ke da kujerar marasa lafiya ko wasu na'urori masu taimaka masu, a cewarsa. An buka bayanai kan wannan riga a mujallar The Lancet Nuerology."	https://www.bbc.com/hausa/labarai-49934176
religion	Ku San Malamanku tare da Malam Mustapha Baba Illela	"Ku latsa hoton da ke sama don kallon hirar BBC da Malam Mustapha Baba Illela a shirin Ku San Malamanku, sannan kuna iya shiga shafinmu na Youtube don kallon cikakken bidiyon: Fitaccen malamin addinin Musuluncin nan na jihar Bauchi da ke arewa maso gabashin Najeriya, Malam Mustapha Baba Illela, ya bayyana cewa daga farko ya ki mayar da hankali wajen aikin gwamnati duk kuwa da cewa yana da damar yin hakan saboda yana da burin ya bayar da gudunmawa ga al'umarsa domin su amfana daga dan karatun da Allah ya hore masa. Malam Mustapha ya bayyana haka ne a wata tattaunawa da BBC a cikin shirin Ku San Malamanku, inda ya ce yana godiya ga Allah da ya sa karatun Alkur'ani mai girma shi ya haife shi, ya haifi iyayensa, ya kuma haifi kaka da kakanninsa, kana duka 'yayansa mahaddatan Alkur'ani ne. Wanene Malam Mustapha Baba Illela? Malam Mustapha Baba Illela shi ne shugaban Hukumar Shari'ar Muslunci ta jihar Bauchi, kuma shugaban Kwamitin Musabaqa na jihar. An kuma haife shi a cikin garin Bauchi a wata unguwa da ake kira Illela da ke kusa da fadar mai martaba sarkin Bauchi a shekarar 1968. Mahaifinsa shi ne Shu'aibu wanda aka fi sani da Baba Illela, malamin addinin Musulunci ne mai karantar da Alkur'ani da abin da ya shafi littafai, irin karatun Fiqihu da Tauhidi da sauran ilimomi irin na karatun zaure. Malamin ya shaida wa BBC cewa ya fara karatun sanin farilla da sunna a wajen mahaifiyarsa marigayiya Rukayyatu, inda daga bisani ya saka littattafai a gaban mahifinsa, kuma bayan da ya sauke wasu littafan ne sai mahaifinsa ya dauke shi ya kai shi gaban wasu malamai a garin na Bauchi. ""Na jima a gaban malam Ahmadu Makaman Liman a Unguwar Jaki ina karatun litattafa na dukkanin fannonin Tauhidi, da Fiqihu, da Hadisai, tarihi da kuma ilimin ka'idar lugga da aka sani da Nahawu. Na kuma karu da karantarwarshi da dabi'unshi, mutum ne da ya kware a bangaren tafsiri, idan yana tafsiri kai ka ce kamar shi ya rubuta,"" in ji malam Mustpha. Malamin ya kara da cewa ya yi karatu a wajen daya daga cikin abokan mahaifinshi wato marigayi Malam Shehu Illela, sannan ya yi karatu wajen marigayi malam Ahmadu na bayan Fada wanda duka Allah ya yi musu rauswa. Kana malamin ya yi karatu kan abin da ya shafi adabin Larabci a wajen daya daga cikin yayyensa malam Muhammd Shu'aibu Arab. Bayan karatun litattafa irin na zaure, ya tafi jihar Gombe inda ya yi karatu a Kwalejin Horon Malamai ta Arabic Teachers College ta jihar Gombe inda ya samu takardar shaidar karatu ta Grade 2, kana daga baya ya koma ya yi difiloma a fannin koyar da Larabci ga wadanda harshensu ba yaren Larabcin ba ne. Bayan ya koma Bauchi a shekara ta 1990 ya fara aiki da wata makaranta mai zaman kanta yana aikin koyarwa daga baya ya koma makarantar Hayatul Islam mai zaman kanta da ke garin na Bauchin. ""Lokacin ina da damar kama aikin gwamnati amma sai ya zama ina da burin na bayar da gudunmawa ga al'ummata su amfana daga dan karatun da Allah ya hore min, wannan shi ne ya sa ban kai hankalina kan aikin gwamnati ba,"" in ji malamin. Daga bisani ne ya ce mijin yayarshi mai suna Bababa Ahmed ya sama masa aiki a karamar hukumar Bauchi,  inda bayan nan ya fara aiki da Hukumar Shari'ar Musulunci a shekarar 2007 lokacin mulkin Gwamna Isa Yuguda, kuma aka ba shi mukami a matsayin Kwamishina mai kula da harkokin Shari'a da wayar da kan jama'a inda ya shafe shekaru hudu a kan wannan mukami. Bayan da aka sake zabe ne da gwamnatin ta Isa Yuguda ta sake komawa sai aka sake dawo da malamin a Hukumar Shari'ar Musulunci a matsayin Kwamishina mai kula da Da'awa da ilimin addinin Musulunci. A shekarar 2012 ne kuma aka ba shi mukamin shugabancin hukumar har ya zuwa 2014 sai aka yi zabe aka samu canjin gwamnati shi ne tun daga nan ya sake komawa abin da malamin ya ce ya fi shaa'wa a rayuwarshi ya ci gaba da karantarwa a zaure har ya zuwa yau din nan. Ya ci gaba da karantarwa a wata makaranta mai suna Madarasatul Miftahu Sa'ada wacce daya daga cikin almajiran mahaifinsa Farfesa Yakubu Mahmud ya bude ya kuma umarce shi da ya jagorance ta. ""Akwai sassa daban-daban da ke karantar da ilimin addini da na boko a tsawon sati, na kuma cigaba da rike wannan makarantar har ya zuwa yanzu, ina yi ina hadawa da karatun zaure, ban da harkar da'awa da wasu rubuce-rubuce da karance-karance da nake yi a masallaci da ke nan unguwarmu da kuma a wasu wurare idan an gayyace ni,"" in ji shi. Abubuwan ban mamaki biyu da 'ba zan manta da su ba' Malam Mustapha Baba Illela ya kuma yi wa BBC bayanin wasu abubuwan ban mamaki da al'ajabi da ya ce ba zai taba mantawa da su ba a yayin yake gudanar da ayyukansa, na farko a lokacin yana cikin ofis aka kawo masa rahoton cewa ga wani bawan Allah ya yi wa wata gawa aure da wani mutum da ke raye. A cewarsa: ""Wata baiwar Allah ce ta rasu da ana shirya mata likkafani sai mahaifiyarta ta leko ta cewa limamin yarinyar nan ta bar wasiyya cewa ko ta mutu a daura mata aure da saurayinta, kuma ta bar wasiyyar cewa in an daura mata auren sadakinta a yi mata sadaka da shi."" Malamin ya ce wannan abu ya yi matukar ba shi mamaki da kuma takaicin irin jahilcin da ya sa za a aikata hakan, da sai da ya fadakar da limamin sharudan da suka shafi matakan daura auren. Malam Mustapha Baba Illela ya ce abu na biyu shi ne na lokacin da aka kawo masa wata karamar yarinya da ba ta fi shekara shida ba cewa iyayenta ba su yarda ta kwana a gidansu ba saboda an shigar da ita harkar maita kuma ta ci mutum biyu, kana akwai 'yar uwarta da ta saka ta a ciki ita kuma ta ci mutum bakwai tana shirin cin na takwas kuma ta ce yau wani zai mutu a cikin gidan. ""Wato kafin ka ce kwabo sai kafar daya daga cikin magidantan ta kumbura suntum ya gagara tashi sai aka kamata aka dake ta, sai ta ce a kawo ruwa a baho ta ce a saka a karkashin gadon da yake kwance, bayan an yi hakan sai kafar ta fara sacewa, shikenan sai ya tashi ya samu lafiya'', to daga nan sai suka ce yarinyar baza ta sake zama da su ba sai dai a mayar da ita can wajen kakanninta a Nasarawa"" in ji malamin Ya kara da cewa ''Alhamdulillahi lokacin ne na tayar da wani dan agajina mai tawakkali ya dauke ta ya tafi da ita can Nasarawar ya mika ta ga kakanninta"". Abin farincikin da ba zai manta dashi ba Babban abin da malamin ya ce ba zai taba mantawa da shi ba na farin cikin shi ne lokacin da aka ce zai je aikin Hajji, na biyu kuma lokacin da Allah ya kaddara masa ya yi auren fari. A cewarsa: ""Kasan wani abu ne da dole mutum ya yi farin ciki da shi, yau shekara ashirin da kadan muna tare, da ina da mata uku amma daya daga cikin su malama Zainab Allah ya karbi ran ta watanni bakwai da suka wuce bayan ta haihu da sati biyu, amma dan da ta bari Muhammad Nasir yana raye cikin koshin lafiya."" Ya kuma ce ''Alhamdulillahi ina godiya ga ubangiji da karatun Alkurani shi ya haife ni ya haifi iyayena, ya haifi kakanni da kakannina, tun zamanin sarkin Bauchi Yakubu kakaninmu suka zo garin Bauchi da nufin karatun Alkur'ani ya tarbe su ya ba su masauki a unguwar Zannuwa ya gina masallaci ya tona musu rijiya. "" Malamin ya ce a gaskiya karatun Allkur'ani shi yake so, kuma hatta 'yayansa ma a kan haka ""na dora su."" ""Yanzu dai  mata biyu da 'ya'ya 14, kuma akwai mahaddatan Alkur'ani a ciki maza da mata, idan na wayi gari kuma na tuna wasu ayyukan alkairi da na yi yana sa ni farin ciki,"" in ji shi."	https://www.bbc.com/hausa/rahotanni-56607599
religion	Sheikh Gumi: 'Abin da ya sa na shiga daji yin wa'azi'	"Latsa lasifikar da ke sama domin sauraren hira da Sheikh Gumi Neman bakin zaren matsalar tsaron da yankin arewacin Najeriya ya faɗa ta sa mutane da dama tunanin yadda za su ba da gudunmawarsu domin ceto yankin daga halin da ya tsinci kansa a ciki. Malaman addini ma ba a barsu a baya ba, domin kuwa a baya-bayan nan ne fitaccen malamin Addinin Isama a Najeriya, Sheikh Ahmad Mahmud Gumi,  ya bayyana cewa ƙarancin ilimi na daga cikin matsalolin da ke ƙara ta'azzara matsalar tsaro a yankin arewacin. Wannan na daga cikin dalilin da malamin ya bayyana kan ƙaddamar da wani gangami na fita yankunan jihar ta Kaduna domin ilimantar da mazaunansu da kuma yi musu wa'azi. A wata hira da ya yi da BBC, Sheikh Gumi ya bayyana dalilinsa na shiga irin waɗannan yankuna da ke da matuƙar haɗari a wannan lokaci domin yin wa'azi. A cewarsa dalilan biyu ne, ""Su waɗannan bayin Allah makiyaya da suke zaune a daji suna buƙatar wanda zai koyar da su addini, domin taimaka musu su fita daga jahilcin da suke ciki, domin kuwa wajibi ne ga duk wani ɗan adam ya san ubangiji kuma ya bauta masa,"" in ji Sheikh Gumi. Ya ƙara da cewa ya tabbata ɓarnar da suka shiga ciki rashin addini ne ya jefa su, ""domin addini saita ɗan adam yake rashin shi kuma ya jefa shi wata hanya ta daban. ""Saboda mutumin da yake shaye-shaye, yake fyaɗe kuma yake ƙwace dukiyar mutane ta yaya zai san abubuwan da yake ba su da ce ba, sai da saiti irin na addini, to su kuma ba su da wannan saitin. ""Da zarar an koya musu addini to zai kange su daga wannan ɓarna da suke yi"" in ji Sheikh Gumi. Da aka tambaye shi ko halin da suke ciki na da alaƙa da sakacin malaman addini Musulunci sai ya ce, ""To ai malaman addini kamar ɗan sanda ne na gwamnati sai an biya shi zai yi wannan aiki, wane ne zai shiga daji ba a biya shi ba?, haƙƙin gwamnati ne ta tabbatar da ilimin waɗannan mutane"". Malamin ya ce a baya ya taɓa irin wannan yunƙuri lokacin da yaje hukumar kula da koyar da makiyaya, suna da tsari da komai a lokacin amma abin da suka rasa shi ne kuɗin da za su riƙa ɗaukar malamai da su kuma suna biyansu. Ya ƙara da cewa masu wannan sace-sace suna da iyayen gida da ke gefe, saboda a lokuta da dama waɗanda suke kama mutanen bai fi naira 30,000 ake ba su ba a kuɗaɗen fansar da ake ansa. Gumi ya ce ba wata riba suke samu ba don haka in aka yi musu tayin natsuwa za su karɓa cikin gaggawa."	https://www.bbc.com/hausa/labarai-55528437
religion	Hisba a Kano ta ce amfani da ƴar tsana wajen tallar kaya na iya zama bautar gunki	"Hukumar Hisbah a jihar Kano mai yawan Musulmi a Najeriya ta janyo ce-ce-ku-ce bayan da ta umarci shaguna su cire kawunan ƴar tsanar da ake mafni da ita wajen tallar kayan sawa. ""Musulunci ba ya son mu'amala da gumaka,"" kamar yadda Haruna Ibn-Sina, shugaban hukumar ya shaida wa BBC. ""Idan aka bar kan ƴar tsanar a jikinta, tana kama da mutum,"" a cewarsa. Ibn-Sina na so a riƙa rufe ƴar tsanar da aka cire wa kai ta zama a lulluɓe a ko yaushe saboda ""surar mama da mazaunai da ke jikin ƴar tsanar ya saɓa wa dokar addinin Musulunci na Shari'a"". Kano na ɗaya daga cikin jihohi 12 na arewacin Najeriya masu rinjayen Musulmi. Ya kamata a ce tsarin shari'ar na aiki ne kan Musulmi kawai. Amma a zahiri, waɗanda ba Musulmi ba na fuskantar matsin lambar su bi dokokin, ciki har da hana amfani da ƴar tsanar ta tallar kaya mai kai. ""Mun samu kiraye-kiraye da saƙonni da dama daga mutanen da ba su amince da umarnin ba,"" in ji Moses Ajebo, wani mai gabatar da shirye-shirye a birnin Kano, birni na biyu mafi girma a Najeriya. Ƴan kasuwa a Sabon Gari, wani ɓangare na jihar da mafi yawan mazaunanasa Kiristoci ne, sun nuna rashin jin daɗinsu kan umarnin na Hisbah. Wani mai shago Chinedu Anya ya ce tallar kaya a kan ƴar tsana marar kai zai rage kyawun kayan ga masu wucewa kuma wannan zai shafi sana'arsa. Ibn-Sina da dubban jami'ansa maza da mata - ba su riga sun fara bi shago-shago suna tabbatar da an fara aiki da umarnin ba. Sai dai akwai fargabar cewa wannan umarni ta shiga jerin dokokin Hisbah da ke cin karo da bambancin addinai da ci gaba. A makon da ya gabata ne Ibn-Sina ya soki hotunan bikin Zahra Bayero, matar ɗan shugaban Najeriya, Yusuf Muhammadu Buhari. Ya ce ba ta nuna misali mai kyau ga sauran Musulmi ba saboda ta ɗauki hoton kafaɗarta a bayyane. Ya kuma so wadanda suka riƙa yaɗa hotunan inda ya ce zunubi na kansu. Bara ne jami'an hukumar ta Hisbah suka aske wa wasu matasa gashin kansu saboda irin askin nan na zamani da ake tara gashi a saman kai da suka yi a birnin na Kano, kuma ya soki masu zazzago wandunansu zuwa ƙasan kwankwanso. Haka kuma, Ibn-Sina ya haramta amfani da kalaman 'Black Friday' a lokacin tallar kaya inda ya ce ranar Juma'a rana ce mai tsarki a Musulunci. Tashoshin rediyo da manyan kantuna da dama sun yi burus da gargaɗin nasa kuma bai yi masu wani hukunci ba. Ya yi wa mazauna garin gargaɗi kan yin wata rawa ta Afrika ta Kudu - inda masu yin ta ke faɗuwa ƙasa a cikin rawa- wadda ta yi tashe a bara. Yayin da Musulmi da yawa a Kano ke goyon bayan umarnin Hisbah, wasu matasa na ganin yadda hukumar ke kallon wasu dokokin addinin Musulunci kamar na ƴar tsanar tallan kaya ba dai-dai ba ne. ""Musulunci ya hana amfani da gunki amma hadisin Annabi ya bayyana cewa Allah na aiki da niyya ce. Matsawar ba sujjada kake yi wa ƴar tsanar ba, amfani da ita bai zama zunubi ba,"" a cewar wani Malamin addini da ba ya so mu bayyana sunansa. Duk da cewa sanarwar ta Kano irinta ce ta farko a Najeriya, an yi irin wannan yunƙurin a wasu ƙasashen duniya na Musulmi. A 2009, yan sanda a Iran sun gargaɗi masu shago kan bayyana yar tsanar mai surar mace ba tare da sa mata hijabi ba. A 2010, ƙungiyar Hamas mai ikirarin jihadi a Falasɗinu ta umarci cire ƴar tsanar da hotunan masu tallar kayan ƙawa da ke sanye da ɗan wando da rigar mama daga shaguna a Zirin Gaza. A lokacin, Hamas ta ce sun sa dokar ne don ta tsarkake al'umma. Amma ga mutanen Kano, babu tabbas kan yadda za a tabbatar da amfani da dokar tunda Malam Ibn-sina ya ce ba zai ƙwace yar tsanar masu saɓawa ba, inda ya ce ya fi so ya bi ""wasu hanyoyin"". Malamin addinin Musulunci, Malam halliru Maraya na so waɗanda ba Musulmi ba da kundin tsarin mulkin Najeriya ya kare su ƙalubalanci umarnin hukumar ta Hisbah kan amfani da yar tsanar inda ya ce ya kamata a ja layi kan tursasa masu amfani da dokokin Musulunci. Amma yin adawa da Hisbah na iya nufin shiga mawuyacin hali. Sama da mutum 100 aka kashe a wani jerin zanga-zanga da aka gudanar don nuna kin jinin matakin gwamnatin jihar Kano na fara amfani da dokar Shari'a shekaru 11 da suka gabata. A baya-bayan nan, Hisbah ta lalata wasu manyan motoci ɗauke da kwalaben giya na wani wanda ba Musulmi ba kuma ta far wa shagunan sayar da barasa bayan da ta zargi masu kayan da aikata ""laifukan da ba su dace ba."" A Musulunci an haramta shan giya. Hukumar hisba ta Kano ba ta da maraba da ta sauran jihohin Najeriya masu rinjayen Musulmi. Amma ta fi sauran yin suna saboda Malam Ibn-Sina. Waɗanda suka san shi sun ce mutum ne shi mai son nuna kansa kuma yana da son a san da shi. Ya kan zagaya birnin Kano tare da ƴan jarida suna mara masa baya don bayar da umarni. Amma ya ce shi aikinsa kawai ya ke yi. Bara, kwamandan ya janyo ce-ce-ku-ce lokacin da ya yi hayar wasu ƙwararru a ɓangaren damben Kung Fu don horar da jami'an hukumarsa. An yi ta yayata wannan, kuma ga mutanen garin hakan ya zama abin dariya. Ga ƴar tsanar tallar kaya kuwa, mai yiwuwa ƙarshenta ya zo a Kano. Sai dai kawo yanzu ba a sani ba ko wani abin zai ɗauke hankalin Malam Ibn-Sina."	https://www.bbc.com/hausa/rahotanni-58269695
technology	Wata katuwar huda a rumfar samaniya ta rufe	"Wata makekiyar huda wadda ba taba sanin da ita ba, a kafar da ke tare tarin gurbatatun sinadarai da ke sauka sararin duniya daga rana, da ake kira  ""ozone layer,""  a  Arewacin  wurin da duniya (north pole) ke juyawa a duk cikin sa'a 24 ta toshe bayan kimanin wata daya da ganota. A karshen watan Maris ne, masana kimiyya a hukumar da ke bibiyar sararin samaniya (CAMS) suka gano abin da suka kira wawakekiyar tazarar da ba a san da ita a sararin samaniya ba, da ke sarke a yankin da ke fama da kankara. A nan kusa zai bude ya zama wani wawakeken rami da ba su taba bibiya ba a bangaren arewaci. Girmansa ya kai kasar Greenland, da yake kadawa ta saman dandaryar inda kankara ta mamaye. Amma zuwa 23 ga watan Afirilu, an samu labarai masu dadi: ""A shekarar nan ta 2020 wannan ramin da ba a sani ba da ke arewaci na shigifar ramin za ta zo karshe,"" kamar yadda CAMS ta wallafa a tiwita. Me ya sa aka damu da maganar Shigifa? Ita shigifar dai na kare duniya daga sinadaran da rana ke fitarwa masu cutarwa. Mafi yawa shigifar duniya na boye a can saman samaniya a kololuwar sama. Layin da ke da tsayin kilomita 10 zuwa 40 tsakanin saman kasa, turakan shigifar sama na daya daga cikin manyan garkuwar da ke kange duniya daga zafin hasken rana. Wawakeken rami irin wannan shinge zai yi tasirin kan yadda kankarar ke narkewa, al'amarin da ke da karfin tsananta wa garkuwar jikin halittu, tattare da Karin hadarin kamuwa da cutar dajin fata da yanar idon mutane. Halittu da mutane daban ne. Ratar da ke wannan wannan garkuwar na tasiri kan yawan kankarar da ke narkewa, da ke kara matsin lamba ga rayuwar dan Adam, da tsarin garkuwar jikin dan adam da karin hadarin kamuwa da kansar fata da kuma yanayin ganin dan Adam. Sannan akwai karamar tazarar da ke shigifar samaniya da ke saman yanki mai kankara. Wannan ne karon farko da za ka iya magana kan ramin shigifar da ke tsakiyar kankara"", kamar yadda CAMS ta fada. Ta yaya wananan ramin yake fitowa yake komawa? Hukumar ta ce karuwar ramukan cikin gaggawa ya samu ne sakamakon sauyin yanayin da duniya ba ta saba da shi ba a yankin kankara. Yayin da iska mai karfi ta kada zuwa saman kankara na tsawon kwanaki a jere, sai ta samar da abin da masana kimiyya suka kira ""sanyayyar iska mai kadawa"" - wani karfi ne da ke kada kansa, tare da samar da rami a bakin shigifar. Amma yanzu tazarar ta rufe, masana kimiyya sun ce za ta kara budewa a gaba amma idan yanayi ya samu. ""Wannan ramin shigifar da ke yankin kankara ba shi da wata alaka da cutar korona da ta janyo dokar hana fita, amma sanyayyar iska ta dogon lokaci ce ke haifar da ita,"" a cewar CAMS. *""Wannan ramin shigifar alama ce ta wata babbar matsalar raguwar kwarin shigifar samaniyan, da kuma rufewar da zagayen duniya na shekara-shekara ke janyowa, baya daukar dogon lokaci wajen warkewa. ''Amma akwai kyakkyawan fatan cewa, cewa shigifar na warkewa daga wannan matsala, amma ba cikin gaggawa ba, "" kamar yadda ta kara da cewa. Ramin shigifar da ke nahiyar Antarctica har yanzu a bude yake Samun ramukan a yankin arewaci abu ne da ba kasafai yake faruwa ba, amma an yi ta samun budewar ramukan duk shekara a yankin Antarctica sama da shekara 35. Duk da cewa girman ramukan na bambanta a kowacce shekara, sai dai babu alamun zai ragu a nan kusa. Ana dan samun murmurewa kadan-kadan tun bayan haramta amfani da sinadaran carbon da chlorine da fluorine da hydrogen a 1996. Duka wadannan sinadarai ne da ake amfani da su wajen hada magungunan feshi da katifu da kuma iskar gas. A cewar Hukumar Hasashen Yanayi ta Duniya, ramin shigifar da ke yankin nahiyar Antarctic ya ragu da kaso daya cikin uku duk bayan shekara 10 tun daga shekarar 2000. A halin yanzu, mafi kankantar labarin da aka samu kan shigifar tun shekarar 2019 ne, amma Hukumar Hasashen Yanayi ta Duniya ta yi hasashen ramin ba zai cike ba duka har sai kusan nan da shekara ta 2050."	https://www.bbc.com/hausa/rahotanni-52485024
sports	Man Utd da Arsenal na son daukar Dybala, Pogba da Di Maria za su sanya hannu kan koma wa Juve	Manchester United na neman hanyar kalubalantar Arsenal  kan daukar dan wasa Paulo Dybala, bayan karewar kwantiraginsa da Juventus, yayin da ita ma Napoli ke nuna sha’awar daukar dan wasan na gaba mai shekara 28. (La Repubblica, via Star) Dan wasan tsakiya na Portugal da Manchester City Bernardo Silva, mai shekara 27, ya shaida wa wakilinsa cewa  yana son tafiya Barcelona a kakar wasan na. (Sport) Fulham ta amince da sayen dan wasan tsakiya na  Portugal, Joao Palhinha, mai shekara 26, kan £20m kuma shi ne dan wasan farko da suka amince su dauko a lokacin bazara.  (Sky Sports) Arsenal za su gana da Ajax a mako mai zuwa, a daidai lokacin da ake ci gaba da kokawar sayen mai tsaron baya na Argentina, Lisandro Martinez, yayin da ita ma Manchester United ke kokarin gwada sa’arta kan dan wasan mai shekara 24. (Athletic) Barcelona ta amince da saida wa Manchester United dan wasan tsakiya na Netherland Frenkie de Jong, mai shekara 25, amma har yanzu ana ci gaba da sasantawa, kuma ba su kai ga tattaunawa kan batutuwa da dama ba. (Fabrizio Romano, Twitter) A mako mai zuwa ne Juventus za ta rattaba hannu kan tafiyar dan wasan tsakiya na Faransa  Paul Pogba, mai shekara 29, da na Argentina Angel di Maria, mai shekara 34,  bayan sun bar Manchester United da Paris St-Germain. (Fabrizio Romano, Twitter) Chelsea na samun ci gaba a kokarin dauko mai tsaron gid ana Netherland Matthijs de Ligt, mai shekara 22, bayan Juventus ta sassauto kan farashin dan wasan. (CBS Sports, Twitter) Leeds United da AC Milan, na tuntuba kan dan wasan tsakiya na Ivory Coast, Hamed Traore, mai shekara 22. (Corriere dello Sport, via Yorkshire Evening Post) Leeds ma ta fara tattaunawa kan farashin fam miliyan 12, domin dauko dan wasan tsakiya na Amirka da RB Leipzig Tyler Adams, mai shekara 23. (Mail) Crystal Palace na son daukar Dwight McNeil daga Burnley ya yin da West Ham kuma ken una sha’awar dan wasan Ingilar, mai shekara 22, said ai kuma ta yiwu Burnley ta bukaci sama da fam miliyan 10 kan dan wasan.  (Sun)	https://www.bbc.com/hausa/articles/cg3985xwyr3o
entertainment	'Yan Kannywood na caccakar Buhari kan matsalar tsaro a Arewa	"Taurarin fina-finan Kannywood  sun bi sahun sauran mutane wajen caccakar gwamnatin Shugaba Muhammadu Buhari saboda zargin gazawarta wajen tabbatar da tsaro a arewacin Najeriya. Wannan na zuwa ne kwanaki kadan bayan wasu 'yan bindiga sun kai hari kan fasinjojin da suka fito daga karamar hukumar Sabon Birni da ke jihar Sokoto domin yin ƙaura zuwa wasu yankunan Najeriya, saboda ta'azzarar hare-haren 'yan bindiga a inda suke. Bayanai sun nuna cewa 'yan bindigar sun banka wuta kan motar da mutanen akalla 40 suke ciki inda suka kone kurmus. Wani ganau ya gaya wa BBC cewa: ""Lokacin da abin ya faru ina Sabon Birni aka kira ni aka shaida min. Daga cikin matafiyan ma har da wani ƙanin mahaifiyata da matarsa da ƴaƴansu huɗu. ""Cikin ƴaƴan Allah Ya yi wa biyu rasuwa. Lokacin da muka isa wajen da ya faru mun je mun iske mutane sun mutu, kuma a ƙalla mun ƙirga gawarwaki sun kai 25"". Sai dai rundunar 'yan sandan jihar ta ce mutum 21 ne suka kone a motar fasinjan lokacin da 'yan bindiga suka yi musu kwanton-bauna. Lamarin ya yi matukar tayar da hankalin 'yan kasar musamman 'yan arewacin Najeriya. Wani abu da ya kara jan hankalin 'yan arewacin kasar shi ne alwashin da Shugaba Buhari ya sha na gudanar da bincike kan kisan da wasu dalibai suka yi wa wani dalibi a makarantarsu da ke Lagos, amma kawo yanzu bai ambata daukar irin wannan mataki ba kan kisan mutanen na Sokoto, idan ban da jaje da ya yi. Da yake tsokaci kan labarin da muka wallafa game da alkawarin da Shugaba Buhari ya yi na yin bincike kan mutuwar dalibin na Lagos, tauraron fina-finan Kannywood, Ali Nuhu, ya ce ya dace gwamnati ta dauki irin wannan mataki kan mutanen da aka kashe a Sokoto. ""Ya kamata wadanda suka mutu a motar da aka kona a Sokoto su ma a yi wannan binciken a dauki mataki a kan daukar ransu da aka yi ba gaira ba dalili,"" in ji tauraron. A nata bangaren, Hadiza Gabon, ta nuna takaicinta yadda 'yan Arewa suka kasa nemar wa 'yan uwansu hakki yayin da takwarorinsu na Kudu  suke ta fafitikar nemar wa mutum daya 'yanci. Shi kuwa Falalu Dorayi ya rubuta wani jawabi ne a shafinsa na Instagram wadda ya yi wa lakabi da ""Gazawar Shugabanni"" inda ya yi tir da irin rashin mayar da hankalin shugabanni kan ayukan da suka yi alkawuran aiwatarwa. ""Kuna zaune a gida a shigo a kashe ku, a far ma iyalanku mata. Kuna kan hanya a tare a debe ku a kashe na kashewa. Ku bar gari domin gudun tsira a tare ku a kone ku. Ku yi noma domin samun abinci, a kone gonar da amfanin cikinta... Idan kana so ka ga karfin ikonsu [shugabanni] to ka taba kujerarsu ko ku kuma jam'iyyarsu,"" in ji shi."	https://www.bbc.com/hausa/labarai-59606644
sports	Real Madrid ta lashe Champions League na 14, bayan doke Liverpool	Real Madrid ta dauki Champions League na bana, bayan doke Liverpool 1-0 a  karawar da suka yi a filin Stade de France da ke birnin Paris din Faransa ranar Asabar. Vinicius Junior ne ya ci kwallon da ya bai wa Real Madrid damar lashe Champions League na 14 jumulla kenan. Vinícius Júnior ya ci kwallo hudu kenan ya kuma bayar da shida aka zura a babbar gasar Zakarun Turai ta bana. Wannan bajintar ta sa ya zama na farko daga Kudancin Amurka da yake da hannu a cin kwallo 10 a matakinsa mai shekara 21 da haihuwa a kaka daya a UEFA Champions League. Wanda keda wannan tarihin shi ne Lionel Messi, mai shekara 21 a kakar 2008-09, wanda keda hannun a cin kwallo 14, ya zura tara ya kuma bayar da biyar aka jefa a raga. Wannan si ne wasa na tara da suka fuskanci juna a Champions League, inda Real Madrid ta yi nasara a biyar, Liverpool ta ci uku da canjaras daya. Real Madrid ta dauki kofi na 13 a kan Liverpool, bayan da ta doke ta 3-1 ranar 26 Mayun kakar 2017/18. Real Madrid ita ce ta lashe La Liga na kakar nan, kuma na 35 jumulla, ta kuma dauki Champions League 14 jumulla - 1955-56, 1956-57, 1957-58, 1958-59, 1959-60, 1965-66, 1997-98, 1999-2000, 2001-02, 2013-14, 2015-16, 2016-17, 2017-18 da kuma 2021/22.. Ita kuwa Liverpool tana da babban kofin gasar Zakarun Turai guda shida - 1976-77, 1977-78, 1980-81, 1983-84, 2004-05, 2018-19. Tun farko Liverpool ta sa ran daukar kofi hudu a kakar nan, ta kuma lashe Carabao Cup da FA Cup a bana, amma Premier League ya gagare ta, bayan da Manchester City ta dauki na shida jumulla ranar Lahadi. City ta yi nasarar lashe Premier League da tazarar maki daya tsakaninta da Liverpool, wadda ta kasa daukar Champions League na 2021/22 a hannun Real Madrid ranar Asabar. Ga tarihin jerin haduwa tara tsakanin kungiyoyin: Kakakr 2021/22 Champions League wasan karshe Asabar 28 ga watan Mayu Kakar 2020/2021 Champions League Laraba 14 ga watan Afirilu Champions League Talata 6 ga watan Afirilu Kakar 2017/2018 Champions League wasan karshe Asabar 26 ga watan Mayu Kakar 2014/2015 Champions League Talata 4 ga watan Nuwamba Champions League Laraba 22 ga watan Oktoba Kakar 2008/2009 Champions League Talata 10 ga watan Mayu Champions League Laraba 25 ga watan Fabrairu Kakar 1980/1981 European Cup Laraba 27 ga watan Mayu Wadanda suka buga wa Real Madrid wasan: Masu tsaron raga: Courtois, Lunin, Fuidias. Masu tsaron baya: Carvajal, E. Militão, Alaba, Vallejo, Nacho, Marcelo, F. Mendy. Masu buga tsakiya: Kroos, Modrić, Casemiro, Valverde, Lucas V., D. Ceballos, Isco, Camavinga. Masu cin kwallaye: Hazard, Benzema, Asensio, Jović, Bale, Vini Jr., Rodrygo, Mariano.	https://www.bbc.com/hausa/wasanni-61616981
technology	An kai wa Iran hari ta intanet	Masu kutse a yanar gizo da ke wa gwamnatin Amurka aiki sun lallata kwamputoci mallakar dakarun tsaron kasar Iran wadanda suke amfani da su domin shirya hare-hare ga jiragen dakon mai. Jaridar New York Times ta ce wasu manyan jami'an gwamnatin Amurka sun bayyana cewa Amurkar ta taba yin irin wannan kutsen a watan Yuni. Wannan ya faru ne a ranar da Mista Trump ya dakatar da ramuwar gayyar da yayi niyyar kai wa Iran, bayan sun harbo wani jirgi mara matuki mallakar Amurkar. Rahotanni sun bayyana cewa Iran na nan na kokarin kara tattara bayanai da kuma kara inganta kwamputocin da kutsen Amurkar ya lalata. A wani bangare kuma sakataren tsaron Amurka Mark Esper ya bukaci Iran da ta tattauna da Amurka domin rage fargabar da ke yankin Gulf	https://www.bbc.com/hausa/labarai-49506545
religion	An kusa bude Masallatan Haramin Makkah da Madina - Sudais	"Shugaban Masallatan Harami guda biyu masu daraja a Saudiyya Shaikh Abdurrahman Sudais, ya ce lokaci ya kusan zuwa da za a dawo yin ibadah a masallatan biyu da ke Makkah da Madina. Hakan ya bayyana ne a wata sanarwa da shafin Masallatan na Facebook Haramain Sharifain ya wallafa a ranar Talata. Wani bidiyo ke yawo a kafofin sadarwa na intanet. Sheikh Al-Sudais ya ce: ""lokaci na zuwa da fargaba za ta gushe daga al'ummar musulmi kuma za mu dawo masallacin harami domin dawafi da safa da marwa da kuma yin ibadah a masallacin Annabi SAW."" ""Abubuwa za su dawo, da izinin Allah kamar yadda suke,"" in ji Sudais. Jaridar Saudi Gazette ta ruwaito ma'aikatar kula da ayyukan Hajji da Umrah na cewa ""da yardar Allah karkashin jagorancin gwamnatinmu, da kuma kiyaye umurnin hukumomi, abubuwa za su dawo daidai a Makkah da kuma kai ziyara Masallacin Annabi a Madina daga Musulmi a sassan duniya. Tun da farko, Sheikh Al-Sudais ya jagoranci dasa kamarori a Masallacin Harami da za su gano wanda ke dauke da cutar korona. Kamarorin za su iya gano yanayin zafin jikin mutane kusan 25 a lokaci guda, an dasa su a kofar shiga Masallatan Harami a Makkah da Madina. Duk wannan karfafa guiwar, amma babu tabbas ko za a gudanar da gudanar da Aikin Hajji a bana, yayin da gwamnatin Saudiyya ta nemi kasashen duniya su dakatar da karbar kudaden jama'a domin zuwa aikin Hajji, a yayin da annobar coronavirus ke ci gaba da mamaye duniya. Tuni hukumomin Saudiyya suka hana shiga Makkah da Madina, da ma Riyadh babban birnin kasar, a kokarin da hukumomin kasar ke yi na hana yaduwar Covid-19. Hukumomin lafiya a Saudiyya sun ce zuwa yanzu mutum 1,325 suka kamu da cutar korona a kasar, kuma kashi 85 daga cikinsu 'yan kasashen waje ne."	https://www.bbc.com/hausa/labarai-52472103
technology	Najeriya ta bullo da tsarin koyarwa da harsunan gida a firamare	Majalisar ministoci ta gwamnatin Najeriya ta amince da wata manufa kan amfani da harsunan kasar wajen koyar da dukkan daliban kasar a matakin firamare a fadin kasar.  Ministan Ilimi Adamu Adamu ne ya sanar da haka  ga manema labarai, bayan taron majalisar ministoci da aka yi a ranar Laraba cewa majalisar ta amince a aiwatar da sabon tsarin amfani da harsunan gida da ake kira National Language Policy wanda ma’aikatarsa ta kirkiro.  Ministan ya bayyana cewa ” ka'idojin koyarwa na shekaru shida na farko a makaruntun firamare za su kasance cikin harshen gida.”  Tun kafin  Najeriya ta samu 'yancin-kai daga Birtaniya take amfani da Ingilishi  a matsayin  harshen hukuma inda cibiyoyin  ilimi a kowa ne mataki suke amfani da shi a matsayin harshen gama-gari na koyarwa.  Haka kuma wasu al’ummomi  na amfani da harsunan gida  tare da Ingilishi  a azuzuwa.  A yanzu mahukunta sun ce za a fi ba harsunan gida fifiko a makarantun  firamare. A cewar ministan ilimin  Najeriya: ''Yara sun fi koyon abu da sauri,  idan aka koyar da su a cikin yarensu na gida.” Ministan Ilimin  ya amince cewa aiwatar da sabon tsarin na iya zama kalubale domin,  “ yana bukatar aiki tukuru wajen samar da kayayyakin koyarwa da malaman da za su yi wannan aiki da sauransu.”  Wani kalubale da za a iya fuskanta shi ne  yawan harsunan da ake amfani da su  a  Najeriya, wadanda sun kai 625 a cewar mahunkan kasar. Wannan na nufin cewa zabar yarukan da za a yi amfani da su na iya zama wani abu mai wahala a kasar da ta fi yawan al’umma a Afirka. Ministan  ya ce ba za a takaita koyarwar a kan manyan harsuna uku na kasar ba ‘’Akwai harsuna 625 a Najeriya kuma idan muka sami kayayyakin koyarwa, za a rika koyar da makarantu da ke kowa ce al’umma da harsunan gida, kuma ba za mu takaita koyarwar  ga manyan harsunan kasarnan uku ba wato Hausa da Ibo da na  Yarabanci”.  “ Sannan yayin da ake koyar da su darussa cikin  harsunan iyayen nasu, za a kuma ba su damar koyon wasu harsunan Najeriya da suke sha’awa, baya ga koya musu manyan harsunan kasa da kasa kamar Turancin Ingilishi da Faransanci da Larabci da sauransu” in ji shi.  Sai dai babu cikakken bayani a kan lokacin da sabon  tsarin zai soma aiki. Mahukuntan ilimi a Najeriya sun ce da farko za su so su fara samar da kayayyakin  koyarwa da malaman harsunan na gida kafin shirin ya soma aiki gadan-gadan.	https://www.bbc.com/hausa/articles/c9e1gvjn978o
technology	Abin da ba ku sani ba kan duniyoyi tara da ke sararin samaniya	"Tun bayan da masana ilimi suka gano duniyar Pluto a shekarar 1930, kananan yara suka fara tasowa da tunanin cewa tsarin duniyoyin rana na da duniyoyi guda tara ne. Hakan duka sun sauya a shekarar 1990, lokacin da masanan suka fara muhawara game da ko shin lallai Pluto ita ma duniya ce ko kuma tauraruwa. A wani mataki mai cike da gagarumin ce-ce-ku-ce, kungiyar masu ilimin taurari ta yanke shawarar ba-zata a shekarar 2006 na laƙaba wa Pluto suna ''gajeruwar duniya,'' da hakan ya rage adadin yawan ainihin yawan duniyoyin zuwa takwas kawai. Hakan ya biyo bayan ci gaba da karin bincike da masanan suka kara ƙaimi kan yiwiwar samun wata duniyar a tsarin duniyoyin, wato duniya ta tara bayan da aka bayyana wasu shaidun ilimin lissafin tabbatar da kasancewarta duniya a ranar 20 ga watan Janairun shekarar 2016. A yanzu dai in ji masanan suna da shaidu a kaikaice game da kasancewar Pluto din a matsayin duniya. Fasalin duniyoyin Fasalin jerin duniyoyin a kan tsarin duniyar rana, da ya fara da wadanda suka fi kusa da rana har ya zuwa nesa da ita sun hada da duniyoyin: Mercury da Venus da Earth da Mars da Saturn da Uranus da Neptune da kuma duniya ta tara da aka dade ana tababa a kai, wato Pluto. Masana sun bayyana cewa manyan duniyoyi da ke kusa da rana — Mercury da Venus da Earth da kuma Mars — ana kiran su da suna ""duniyoyi masu ƙunshe da manyan abubuwa"" saboda sararinsu na kunshe da duwatsu. Pluto ita ma tana da duwatsu, baya ya daskararriyar kankara da ke samanta, amma ba a taba kamanta ta da wadannan duniyoyi hudu ba. Kana manyan duniyoyi hudu da suka fi nesa da duniyoyin wajen kusa da rana— Jupiter da Saturn da Uranus da kuma Neptune — su kuma a kan kira su da laƙabin ""masu kama da Jupiter"" saboda girmansu da ke da kamanni da na wadancan duniyoyi hudu na farko. Yanzu dai ga wasu takaitattun bayanai game da gawartattun duniyoyin takwas da tabbas suna nan, sun kuma fara da mafi kusanci da rana ya zuwa tunkarar wajen nesa da ranar - kana akwai bayani game da Pluto da masanan suka yi wa laƙabi da 'gajeriyar duniya', bayan tabbatar da ita a matsayin duniya sakamakon wasu bincike da kuma shaidu da suka gabatar game da ita: 1. Mercury Baya ga kasancewa duniya mafi kusa da rana, Mercury ita ce duniya mafi kankanta a cikin duniyoyi. Saboda kusancinta da rana, Mercury kan fuskanci yawan sauye-sauye a yanayin ma'aunin zafi ko sanyi na dare da rana. Da rana, zafin kan yi tsanani zuwa ma'aunin 840 F (450 C), yanayin zafin ya kan kai yadda zai iya narkar da dalma. Kuma da dare yanayin kan sauka zuwa ma'aunin 290 F (kasa da 180 C). Mercury na da yanayi mai ƙanƙanta na iskar shaka ta oxygen, da sodium, da hydrogen, da helium da kuma ba za su iya tarwatsa ɓaraguzan duwatsun da ke yawo a duniyar sama ba. Hakan ne ya sa sararin duniyar ke mamaye da ramuka kamar na duniyar wata, wanda wata shaida ce da ke nuna cewa duniyar ta Mercury na da tarihin yawan yin taho mu gama da dandazon fasassun taurari. Ko shakka babu, binciken da masana suka gudanar game da sararin kan duniyar Mercury a shekarar 2016, ya nuna cewa duniyar ka iya ci gaba da samun girgizar kasa ko kuma a ce ''girgizar Mecury''. Hakan na nufin cewa duniyarmu ta Earth ko duniyar kasa ba ita kadai ce ke fama da irin wadannan abubuwa ba. Haka kuma, a baya saman duniyar Mercury ya sha sauya fasali saboda yawan aman wutar dutse. Amma kuma, wani bincike na shekarar 2016 ya nuna cewa akwai yiwuwar yawan aman wutar dutsen a duniyar Mercury ya kawo karshe a cikin kusan shekaru biliyan uku da rabi da suka wuce. 2.Venus Venus ita ce duniya ta biyu daga cikin tsarin duniyar rana, kuma girmanta kamar na duniyar Earth da muke ciki ce. Wasu hotunan da aka dauka ta hanyar tauraron dan adam ta kasan yanayin tsarinta, ya nuna cewa sararinta na da tsaunuka da kuma manyan duwatsu masu fitar da wuta. Amma baya ga haka, duniyoyin biyu ba su da wata sauran kamanceceniya. Saboda yanayin gurbatacciya iskar da ke cikinta wacce ta kunshi gajimare mai kauri na sinadarin sulfuric acid, duniyar Venus kamar kwatankwacin yadda masana'antu ke fitar da gurbatacciyar iska ce. Tana da tsananin zafi fiye ma da duniyar Mercury. Yanayin ma'aunin zafin sararin duniyar Venus ya kai 900 F (465 C), wacce karfin zafinta kan iya ragargaza tare da hallaka duk wata halitta. Kana wani abin mamaki, Venus na zagayawa sannu a hankali ne daga gabas zuwa yamma, hanyar da ke daura da akasarin sauran duniyoyi. Masana sun yi amanna cewa duniyar Venus na da abubuwa kashi biyu — daya a sararin sama da safe, daya kuma da yammaci. Saboda ta kan kasance mafi haske cikin duk wani abu da yake sama. 3. Earth (duniyar kasa) Duniyar Earth ko kuma duniyar kasa ita ce ta uku daga duniyar rana, kuma cike take da ruwa, inda biyu bisa ukun duniyar a kewaye yake da teku. Ita ce kuma duniya ta biyar mafi girma cikin duniyoyin. Ita kadai ce duniyar da ke bai wa halittu damar rayuwa ya zuwa tsawon lokaci, kuma a cikinta muke rayuwa. Kana yanayin duniyar Earth na da nagartattun iskar nitrogen da kuma oxygen. Amma kusan kashi biyar na iskar shaka ta oxygen da ke sararin duniya itatuwa ne ke samar da su. Yanayin sararin duniyar Earth na da kashi 78 bisa dari na iskar nitrogen da kashi 21 bisa 100 na iskar shaka ta oxygen, da kuma ɓurɓushin ruwa, da iskar carbon dioxide da sauran wasu iskar gas. Babu wata duniya a cikin tsarin duniyoyinmu da suke da tarin iskar oxygen kyauta wacce ke da matukar muhimmanci ga rayuwa kamar na duniyarmu ta Earth ba. Earth na juyawa a kan layinta a kan kafa 1,532 kan kowace daƙiƙa (mitoci 467 kan ko wace dakika). Duniyar kan kewaya kusa da rana kan fiye da mil 18 kan kowace daƙiƙa (kilomita 29 kan kowace daƙiƙa). Tana da fadin diameter kusan mil 8,000 (kilomita 13,000 ) kuma fasalinta a zayage take. Sai dai za a iya cewa ba ta kai kamar fasalinta bai zagaye sosai kamar ƙwallo ba. Kusan kashi 71 bisa 100 na sararin duniya kewaye yake da ruwa, kuma galibi yana cikin tekuna ne. 4. Mars Mars ita ce duniya ta hudu daga tsarin duniyar rana, kuma tana da sanyi, kana tana kama da hamada saboda kewaye take da kura. Kurar ta samo asali ne daga wasu burbushin baƙaƙen ƙarafuna, da kan bai wa duniyar wasu irin fitattun jajaye launuka. Duniyar Mars na da yanayi irin na duniyar Earth: Tana da duwatsu, tana ta tsaunuka, da tuddai da kwari, kana tana da guguwa da suka hada da ta ƙura da mahaukaciyar iskar guguwa da ambaliyar teku. Wata sahihiyar shaida ta kimiyya ta nuna cewa a cikin biliyoyin shekarun da suka gabata ta fi kasancewa duniya mai dumi, da damshi sosai. Akwai alamun cewa an taɓa samun tekuna da koguna a ciki. Duk da cewa duniyar ta Mars yanayinta ba shi da ƙarfin rike ruwan da zai kwanta a kai har na tsawon lokaci, amma har yanzu akwai alamun gurbin kwanciyar ruwa a yanzu haka. A cikin watan Yulin shekarar 2018, masana kimiyya sun bayyana cewa sun gano shaidar ruwan tafki a saman kudancin kusurwar mai ƙanƙara. Irin waɗannan bayanai da ke fitowa a game da duniyar Mars ne ya sa hankulan masu binciken sararin samaniya ke ƙara ƙaimi wajen fuskantar ta, da hakan ta sa Mars din ta zama duniyar da aka fi bincike a kai a cikin duk duniyoyin da ke kan tsarin duniyar rana. 5. Jupiter Duniya ta biyar daga duniyar rana, Jupiter babbar duniyar iskar gas ce, kuma mafi girma a tsarin duniyarmu ta rana  —  fiye da ninki biyu kamar idan aka hade duka duniyoyin, kamar yadda hukumar binciken sararin samaniya NASA ta bayyana. Gajimaren da ke yawo suna da launuka da dama saboda ɓurɓushin launukan iskar gas daban-daban. Kana babban abin da aka fi gani a gajimaren nata shi ne wata ƙatuwar guguwa mai fadin mil 10,000 da ake kira 'Great Red Spot'. Jupiter duniya ce mai gawurtaccen sarari mai ƙarfin maganaɗisu, kuma tana dan kama da karamin tsarin duniyar rana. Yanayin sararin Jupiter na kama da na rana, da akasari ke kunshe da iskar gas ta hydrogen da helium. Hasken wuta mai launuka da bakaken layukan da suke kewaye da duniyar Jupiter sun samo asali ne daga gagarumar iskar gabashi zuwa yammaci a saman duniyar da ke gudun fiye da mita 335 cikin kowace sa'a. Fararen gajimare a yankuna masu haske su kuma sun samo asali ne daga burbushin daskararren sinadarin ammonia, yayin da bakaken gajimaren su kuma suka samo asali daga sauran sinadarai da ake samu daga bakaken damarar da ke kewaye da duniyar. A wasu lokutan kuma a kan samu shuɗayen gajimare. 6. Saturn Saturn ita ce duniya ta shida daga tsarin na duniyoyin rana. An kuma fi sanin ta da kasancewa mai zobe. Lokacin da masanin kimiyya Galileo Galilei ya fara bincike kan duniyar Saturn a farkon shekarar 1600s, ya dauka wani dan abu ne mai ɓangarori uku: wato duniya da kuma wasu manyan duniyoyin wata a gefe da gefenta. Ba tare da ya san cewa ya yi tozali da duniya mai zobuna ba ce, mai ilimin taurarin sai ya fara karamin zane — na alamar wata babbar da'ira da wasu kanana biyu  — a cikin dan littafinsa, yana bayyana abin da ya gano. Shekaru 40 bayan nan, Christiaan Huygens ya bayyana cewa zobuna ne. Zobunan kamar an yi su ne da kankara da kuma duwatsu kana masana kimiyya sun kasa gano yadda aka yi suka kasance a haka. Duniyar mai iskar gas, akasari tana kunshe da iskar hydrogen da helium ne, kana tana da wata da dama. 7. Uranus Duniyar Uranus wacce ita ce ta bakwai a tsarin duniyoyin tara da gajimare mai kunshe da iskar hydrogen sulfide, sinadarin da ya fi rubabben kwai doyi. Tana juyawa daga gabas zuwa yamma kamar duniyar Venus. Amma ba kamar Venus ko kuma sauran duniyoyi ba, layin ekweta dinta na kusan daidai da kusurwar daman inda ta karkata ne  — galibi kuma ta kan karkata ne a gefenta. Masu iimin taurari sun yi amanna cewa wani abu da ya ninka duniyar Earth girma sau biyu ne ya yi taho mu gama da duniyar Uranus ne shekaru biliyan 40 da suka wuce, yake sa Uranus din tana karkacewa. Wannan karkacewar na haifar da yanayi masu tsanani da kan kai shekaru 20 ko fi. Ana kuma hasashen taho-mu -gamar ta fasa duwatsu da kankara cikin hanyar duniyar ta Uranus. Hakan daga bisani ya haifar da duniyoyin wata 27. Sinadarin Methane da ke kunshe ya kara bai wa duniyar Uranus shudi da koren launi. Tana kuma da zobuna 13 masu koɗaɗɗen launi. 8. Neptune Neptune ita ce duniya ta takwas daga jerin duniyoyin rana, kuma girmanta ya kusa da na duniyar Uranus, kuma an san ta da wani irin yanayin iska mai karfin gaske. Duniyar Neptune a fili take ga kuma dan karen sanyi. Duniyar na da girman da ya ninka har fiye da sau 30 idan aka kwatanta daga duniyar rana zuwa duniyarmu ta Earth. Neptune ita ce duniya ta farko da aka yi hasashen cewa tana nan ta hanyar amfani da ilimin lissafi, kafin ma a gano ta da ido. Wani mai ilimin taurari dan kasar Jamus Johann Galle ya yi amfani da lissafi wajen gano duniyar Neptune a madubin hangen nesa. Neptune tana da girman da ya ninka har sau 17 kamar girman duniyar Earth kuma tana da duwatsu a tsakiya. 9. Pluto (gejeriyar duniya) Kasancewarta duniya ta tara daga cikin tsarin duniyar rana, Pluto ta bambanta da sauran duniyoyin ta ko ina. Tana da ƙanƙanta fiye da watan duniyar Earth; yanayin yadda take zagayawa kamar fasalin ƙwan kaza ne, tana yi tana faɗa wa cikin hanyar zagayen duniyar Neptune; kana zagayen duniyar Pluto bai cika fadawa a kan hanya daya kamar sauran duniyoyin ba — a maimakon haka, ta kan zagaya a bisa awon kusurwar 17.1 sama ko kasa. Daga shekarar 1979 har ya zuwa farkon shekarar 1999, Pluto ta kasance ita ce duniya ta takwas daga jerin duniyar rana. Daga bisani a ranar 11 ga watan Fabrairun shekarar 1999, ta tsallaka hanyar duniyar Neptune, kana ta ƙara zama mafi nisa daga cikin duniyoyin  — har sai da aka sake yi mata laƙabi da wada ko kuma gajeriyar duniya. Tana da sanyi, ga kuma duwatsu da wani irin yanayi mai rashin tabbas da ka iya sauyawa a babu zato ba tsammani. Pluto duniya ce kewaye da kankara, da tsaunuka masu kankara, ga kuma sinadaren methane da ammonia kewaye da ita."	https://www.bbc.com/hausa/rahotanni-56280879
politics	Zan tare a Sambisa idan na zama shugaban Najeriya - Al-Mustapha	Tsohon babban dogarin shugaban Najeriya na mulkin soja, marigayi Janar Sani Abacha, wato Manjo Hamza Al-mustapha ya ce idan har ya zama shugaban kasar, a cikin wata shida zai kawo karshen matsalar tsaro ta Boko Haram da ta addabi Najeriya. Almustapha ya ce, zai je ya tare a dajin Sambisa, da ke jihar Borno, inda nan ne ake ganin matattarar mayakan Boko Haram, tsawon sati daya domin daukar duk matakin da ya wajaba a dauka domin ganin karshen mayakan. Ya ce idan har ya zama shugaban kasa to lalle ne abin Allah ya shimfida za a yi wa dole ne a yi shi, ya ce, ''komai zafinsa a idon ko su waye'',  yana mai bayar da misali da matsalar tsaron da kasar ke fama da ita. Ya nuna takaicinsa da damuwa kan yadda yake ganin sojojin Najeriya yanzu sun lalace ba su da kishi da kuzari kamar da, inda ya ce, ''Ka ga soja, duk sojan Najeriya ni ina ganinsa daidai yake da dan-sanda na da, saboda sun riga sun zama dan-sandan, kuma 'yan-sandan da kuke da su sun gurbata, sun gurbata. Ni akwai abin da in zan yi a wata shida za ka ji tsoron abin da za a yi amma kuma shi ne gaskiya.'' Ya ce zai yi wa sojojin Najeriya garambawul a cikin wannan wa'adi na wata shida, wanda hakan abu ne da zai kasance da zafi amma kuma ya zama wajibi domin ya dawo da karfi da kuzarin sojojin Najeriya kamar yadda aka san su a baya. ''Misali ba shegantakar nan ta Boko Haram ba, wallahi ni zan ce a wata shida indai ba ta yi ba, duka manyan nan sai an rage muku girma, kuma za ku tafi gida, kuma za a hukunta ku kudin da aka ba ku sai kun fid da shi, sai an yi musu probe (bincike), a wata shida a matsayina na shugaban kasa zan je Zambiza can zan koma can zan yi hutu, zan yi hutun sati wurin in wani abu ya taba ni ma gani '' in ji shi. Tsohon dogarin na Abacha yana magana ne a hira ta musamman da BBC, inda ya bayyana shigarsa jerin masu neman takarar shugabancin kasar a zaben da za a yi a shekara mai zuwa ta 2003, inda zai nemi takara a karkashin jam'iyyar Action Alliance. Manjo Al-Mustapha wanda yake nuna takaicinsa kan irin halin da kasar ta shiga na tabarbarewar tsaro, ya ce lokaci ya yi da zai shiga siyasa gadan-gadan. Ya ce wasu kungiyoyi ne suka hada kudi, suka sai mishi takardar neman takarar suka ce ga gumummawarsu ga kuma jam'iyyar da zai yi takara. Dangane da kin shigarsa wata daga cikin manyan jam'iyyun kasar, sai ya nuna cewa ya yi hakan ne domin wadannan manyan su yake gain sun gurbata kasar, inda ya yi misali da cewa, Shugaba Buhari, mutum ne da suka sanshi tun suna kanana. Ya ce, ''amma wadanda suka kewaye shi su ne gurbatattun Najeriya, suna nan da yawa.Yanzu in ka zauna ka ce ka dora wannan gwamnati a sikeli, ta'adin da suka yi ranar da zai fara fahimta, na san ranar zai sake tunani da yawa '' in ji Al-Mustaphan. Haka kuma ya nuna sakacin gwmnatin Buhari na yadda, ya ce idan Shugaban ya danka wa mutane amana ba ya bibiya, inda ya ce shi idan ya samu shugabancin daga kansa zai nuna misali na bin doka, kuma idan ya dauki rantsuwa to ba zai sassautawa kowa ba, domin doka kamar ruwan zafi take, duk wanda ya saba doka, to doka za ta hau kansa.	https://www.bbc.com/hausa/labarai-61517788
health	Covid-19: Abu 8 da muka koya shekara ɗaya bayan ɓullar annobar cutar	"Lokacin da aka fara gano bullar kwaya cutar korona ko kuma Covid-19 (Sars-CoV-2) shekara daya da ta gabata, kwayar cutar ta rikirkita lissafi da tunanin masana kimiyya, da likitoci da marasa lafiya. Bayan shekara guda, annobar ta lakume rayukan mutane fiye da miliyan daya da rabi tare da yaduwa kan mutane miliyan daya da dubu dari goma sha bakwai a fadin duniya (daga 10 ga watan Maris), an kuma yi tunanin cewa za ta dan yi sauki. Amma kuma a daidai wannan lokacin, likitoci, da masana kimiyya sun samu manyan shaidu game da sabn mau'in cutar korona - kuma yanzu mun san yadda take yaduwa, da kuma yadda za a iya magance ta cikin sauki. Ga wasu manyan abubuwan takwas da muka koya game da cutar ta korona: 1. Takunkumin fuska na da muhimmanci wajen rage yaduwar cutar korona Saka takunkumin fuska kadai ba zai iya yin kariya daga yaduwar cutar korona ba, amma kuma yana taimakawa matuka wajen rage yaduwar ta, kamar yadda bincike da dama suka nuna. A baya-bayan nan, Cibiyoyin Kula da Dakilewa da Rigakafin kamuwa cututtuka (CDC) a Amurka, sun ce saka takunkumin fuska mai inganci sosai ( na kyalle a kan na asibiti) ka iya rage yaduwar kwayar cutar da kashi 90 bisa dari. Kamar yadda kwararru suka bayyana, takunkumin fuska na da muhimman abubuwa akalla biyu: kariya ga wadanda suka saka, da kuma kariya ga wadanda suka zo kusa da wanda ya kamu kuma yana sanye da takunkumin. Tun a cikin watan Yuni, Kungiyar Lafiya ta Duniya WHO ta goyi bayan amfani da takunkumin fuska na kyalle ga duka mutane da ke bukatar fita daga gida. A cikin watan Disamba, Majalisar Dinkin Duniya ta sabunta amincewarta kana ta yi kira da a tsaurarra fadakarwa game da saka takunkumin fuska, musamman a cibiyoyin kiwon lafiya. Ita ma cibiyar dakiliewa da rigakafin kamuwa da cututtuka (CDC) ta yi irin wannan furucin a baya cikin watan Aprilu. A baya-bayan nan, wasu kasashen Turai sun yi gargadin- ko kuma hana - amfani da takunkumin rufe fuskar da aka dinka da kyallayen da aka yi amfani da su a cikin gida, inda ta bukaci amfani da nau'in  N95 and PFF2, da ke bayar da ingantacciyar kariya. ""Takunkumin rufe fuskar da aka yi da kyallaye har yanzu suna da amfani, ama su kan kawai kare wasu mutane daga kai ta hanyar rage fitar wasu kananan abubuwa da ka iya fita daga wadanda ska saka,'' Vitor Mori, wani masanin kwayoyin halittu kuma dan kungiyar sa ido kan cutar ta korona ya shaida wa 2. Ba tofaffi kadai cutar korona ke kamawa ba Barazanar kamuwa da cutar korona mai tsananoi na ta fi yawa ga yawan shekaru, da ke saka tsofaffi ko wadanda suka manyanta cikin barazana. Dalilin faruwar hakan mai sauki ne kuma bai shafi batun kwayar cutar korona ba: a yayinda muke kara shekaru, garkuwar jikinmu na kara yin rauni, tare da barin jikinmu ba tare da isasshiyar garkuwar da za ta iya fada da kwayoyin cuta ba. Don haka, ba yana nufin masu kananan shekaru ko matasa suna da garkuwar da za ta hana su kamuwa da cutar ta korona ba, ko wadanda ba su da wata zaunanniyar cuta kamar ciwon suga, da hawan jini, da taiba. Kamar kowa, matasa za su iya kamuwa da tsananin cutar korona, su bukaci kwanciya a asibiti, ko kuma ma su rasa rayukansu daga cutar. Kuma duk da cewa barazanar mutuwa daga cutar korona a tsakanin masu kasa da shekaru 50(kuma musamman ma kasa dashekara 30) ana ganin ba ta da yawa. BBC ta samu bayanai daga ma'aikatan jinya a kasa Spain da suka ce cutar numfashi ko kuma pneumonia da ta samo asali daga cutar korona na kara zama matsanaciya a tsakanin marasa lafiya masu kananan shekaru. ""Kwayar cutar ka iya saka masu kananan shekaru kwanciya a asibiti har na tsawon makonni, ko kuma ma hallaka su,'' Darakta Janar Kungiyar Lafiya ta Duniya WHO Tedros Adhanom Ghebreyesus ya shaida wa BBC a cikin watan Maris na shekarar 2020. Ghebreyesus ya kuma yi gargadin cewa duk da matasa ko masu kananan shekaru ka iya kasancewa ba su kau da cutar mai tsanani ba, halayyarsu za ta iya nufin''banbanci tsakanin rayuwa da mutuwa ga wani mutum.'' 3. Korona ba 'mura mai sauki ba ce' Alamun cutar korona ka iya kasancewa iri daya da na mura da muka sani: Wasu mutane kan fuskanci ciwon gabobi, da ciwon kai, da yiwuwar yin amai da gudawa. Kana kamar mura, cutar korona tana iya yaduwa ba tare da nuna alamu ba, ko kuma marasa lafiya ka iya kasancewa ba masu nuna wata alama ba. Amma kuma, abubuwan da suka biyo bayan cutar korona sun kasance masu tsanani ga mutane da dama. 'Yan siyasa kamar shugaban kasar Brazil  Jair Bolsonaro ko tsohon shugaban Amurka Donald Trump sun so su boye tsananin da cutar korona take da shi wajen cewa kamar '' mura mai sauki ce'' - amma alkaluman bincike sun nuna cewa duka kasashen biyu sun fadi labarin da suka sha banban da juna. A Amurka, korona ta kasance kan gaba wajen haddasa asarar rayukan jama'a a cikin watannin baya-bayan nan (mutane sama da 525,000 ne suka mutu a yanzu haka), yayin da a kasar Brazil alkaluma suka nuna cewa mutane 266,000 ne suka mutu ( fiye da yadda cututtukan shanyewar barin jiki, da cutar numfashi ta pneumonia ke haddasawa). 4. Cutar korona ta samo asali ne daga dabbobi (ba daga dakin binciken kimiyya aka kirkiro ta ba) Tawagar Kungiyar Lafiya ta Duniya WHO wacce ta binciki asalin kwayoyin cutar Sars da Covid 2 a birnin Wuhan (kasar China) ta ce duka shaidun da aka tattara sun nuna ''dabba'' ce asalin sabuwar nau'in cutar korona. ""Duka bayanan binciken da muka tattara sun kai mu ga gano cewa asalin cutar korona daga dabbobi ne,"" jagoran tawagar ta WHO Peter Ben Embarek ya shaida wa manema labarai. Kamar yadda Embarek ya bayyana, shaidu sun nuna cewa sabuwar nau'in cutar korona ta fara samo asali ne daga jemagu: '' Amma wadannan dabbibi ba lallai ne a ce an same su a birnin Wuhan bane. Da wuya aka iya gano dabbar da ke da alhakin yada kwayar cutar,'' ya bayyana. Embarek ya ce har yanzu ana cigaba da bincike game da asalin cutar ta korona, amma kuma ya kara da cewa yiwuwar cewar kwayar cutar ta korona ta bullo ne daga dakin binciken kimiyya '' ba lallai ya zama gaskiya ba''. 5. Magugunan Chloroquine da hydroxychloroquine ba sa aiki wajen warkar da cutar korona A farko-farkon barkewar annobar, an rika tunanin cewa chloroquine - maganin da a al'adance ake amfani da shi wajen warkar da cutar zazzabin cizon sauro - da kuma hydroxychloroquine, za su iya aiki wajen warkar da cutar korona. Duka tawagar masu bincike na kasashen Chinese da Faransa sun bayyana cewa magungunan ka iya yin aiki, amma kuma tun a lokacin bincike da dama da aka gudanar sun bayana cewa wadannan magunguna ba su da wani amfani ko kuma ma za su iya haifar da damuwa. A cikin watan Yulin shekarar da ta gabata, kungiyar lafiya ta dniya n July of last year WHO ta dakatar da gwaje-gwaje da maganin hydroxychloroquine bayan da ta gano cewa ba a samu raguwar yawan mace-macen marasa laiya da ska kamu da cutar ta korona ba. A yanzu haka, babu wata shaida da ta tabbatar da tasirin amfani da wadannan magunguna a kan cutar korona. 6. Za ka iya kamuwa da cutar korona daga zuzzuba abincin kanti a cikin mazubansu Akon barkewar annobar, dubban mutane sun bayar da rahoto a shafukan sada zumunta game da damuwa kan yadda za a rika kula da tsafta wajen zuzzuba abincin kanti a koda yaushe. Amma kuma kamar yadda WHO ta bayyana, babu wasu bayanai da aka tabbatar cewa ana yada cutar korona ta hanyar abinci ko ta hanyar yadda ake zuba abincin.''. Har ila yau, WHO din da fitar da jerin matakai kauce wa yada kwayoyin cuta, kamar amfani da sinadarin goge hannu kafin a shiga shagunan sayar da kaya, da kuma ''wanke hannaye bayan ka dawo gida, bayan taba gwangwanaye ko mazuban abinci, kana kafin cin abinci.'' Hukumar Lura da Igancin Abinci da Magunguna ta Amurk (FDA) ta fitar da wani rahoto da ke muhimmantar da wannan batu, kana ta ce babu tabbacciyar shaida da ta nuna cewa ana yada kwayar cutar korona ta hanyar abinci ko kuma abubuwan da aka zuba abincin kanti. Don haka kai sakon kayan abinci har gida kada ya zama abin damuwa, amma yana da muhimmanci a rika wanke hannu bayan karbar sakonnin abincin. Kwararru kuma sun bayar da shawarar amfani da jakunkunan leda sau daya kawai. 7. Za ka iya kamuwa da cutar korona fiye da sau daya Binciken da hukumar kula da lafiyar al'umma da Birtaniya ta gudanar, ya gano cewa akasarin mutanen da suka kamu da cutar korona kashi 80 bisa dari na da garkuwa ta akalla watanni biyar. Amma batun sake kamuwa da cutar, duk da ba kasafai yake faruwa ba, a kan samu a kasashe da dama - kuma babbar damuwa ga kwararru a fannin kiwon lafiya ita ce sake kamuwa da sabuwar nau'in cutar. Muddin adadin mutane da yawa da suka warke daga cutar ta korona suka sake kamuwa, zai iya kasancewa saboda sabuwar nau'in cutar ne. Akwai dubban nau'uka da dama na kwayar cutar ta korona da ke zagayawa, amma abubuwan da suka fi zama da damuwa su ne: Ba wani abin ba-zata bane cewa sabbin nau'ukan sun bayyana - duka kwayoyin cuta kan sauya kamanni kana suka sake yin irin kamanninsu su kuma yadu cikin sauri. Akasarin irin wadannan banbance-banbance ba su da wanu muhimmanci. Kadan ne su kan zama masu hadari ga rayuwar kwayoyin cutar. Amma wasu kan sa ta zama mai yaduwa da kuma barazana. A duka abubuwa ukun, nau'in sabuwa, mafi saurin yaduwa na taka muhimmiyar rawa wajen haifar da yawan karuwar masu kamuwa da kuma jinya a asibitoci. 8. Ya kamata alluran rigakafin sun cigaba da aiki a kan sabouwar nau'in kwayar cutar - a yanzu Ruwan alluran rigakafin an hada su ne saboda nau'in farko na cutar korona, amma maana kimiyya sun yi amanna cewa za su iya aiki, duk da cewa me yiwuwa ba yadda ya kamata ba. Binciken baya-bayan nan ya nuna cewa nau'in kwayar cutar ta kasar Brazil ka iya bijirewa zaunannun kwayoyin cutar da ke fada da su a jikin mutanen da ya kamata a ce suna da gakuwar jikin saboda sun taba kamuwa da cutar suka warke daga nau'in cutar ta farko. Sakamkon farko na dakin binciken kimiyya ya nuna cewa magugunan rigakafin kamfanin harhadamagunguna na za su iya yin kariya daga sabuwar nau'in cutar ta korona, duk da cewa ba yadda ya kamata ba. Sabbin uwan alluran rigakafin cutar korona biyu da za a iya amincewa da su nan ba da dadewa ba - daya daga kamfanin harhada magunguna na Novavax kana daya daga kamfanin Janssen - da alamu su ma  za su iya bayar da kariya. Bayanan da aka tattara daga tawagar hada ruwan allurar rigakafi na Oxford-AstraZeneca sun nuna cewa tana bayar da kariya ga sabuwar nau'in cutar. Amma kariya kadan ta ke bayar wa nau'in kawayar cuyar ta kasar Afirka ta Kudu  - duk da cewa ya kamata da bayar da kariya daga cuta mai tsanani. Sabon sakamako daga kamfanin harhada magunguna na Moderna ya nuna cewa ruwan allurar na da tasiri kan nau'in kwayar cutar ta kasar Afirka ta Kudu, duk da cewa yanayin garkuwar jikin ba zai kasance yana da karfi ko kuma mai dorewa ba. Nan gaba za a iya sake samun bullar sabbin nau'ukan kwayar cutar, amma kuma ko a cikin yanayi mai tsanani za a iya sake sabunta ruwan allurar rigakafin da zai dace - a cikin makonni ko watanni, idan bukatar haka a taso, in ji masana. Me yiwuwa za mu wayi gari muna magance cutar korona kamar yadda muke magance cutar mura, idan aka rika sake samar da sabbin ruwan alluran a ko wace shekara don duna yanayin sauye-sauyen da kayoyin cutar murar kan yi."	https://www.bbc.com/hausa/labarai-56357967
sports	Karim Benzema ya kara yaga barakar Chelsea	Real Madrid ta je da doki Chelsea da ci 3-1 a wasan quarter finals zagayen farko da suka kara ranar Laraba. Real ta fara cin kwallo ta hannun Karim Benzema a minti na 12 da fara wasa, sannan dan kwallon Faransa ya kar na biyu a wasan. Chelsea ta farke ta hannun Kai Havertz saura minti biyar su je hutu, daga baya Benzema ya kara na uku a karawar. Da wannan sakamakon Benzema ya zama na farko da ya ci Chelsea kwallo uku rigis a Champions League. Haka kuma dan wasan ya zama na farko daga Faransa da ya ci kwallo 10 ko fiye da haka a kaka daya a Champions League. Dan wasan Real Madrid, David Alaba ya buga gumurzun, kuma na 100 a Champions League na farko daga Austria da ya yi wannan bajintar. Kuma cikin wasa 100 da ya yi a gasar kofin zakarun an ci karawa 67 da shi a fafatawar da ya yi wa Bayern Munich da Real Madrid. Wannan shine karon farko da Real Madrid ta doke Chelsea mai rike da Champions League a karawa shidan da suka yi a kofin Zakarun Turai. Chelsea ta yi nasara a uku, Real ta ci daya da canjaras biyu. Ko a bara Chelsea ce ta yi da Real Madrid a Champions League daga baya ta hadu da Manchester City ta lashe kofin. Chelsea ta karbi bakuncin Real Madrid a lokacin da ta sha kashi a hannun Brentford da ci 4-1 a gasar Premier League ranar Asabar. Chelsea wadda aka ci kwallo bakwai a wasa biyu a jere, za ta ziyarci Southampton ranar Asabar a gasar Premier League. Ita kuwa Real Madrid wadda ke jan ragamar teburin La Liga za ta karbi bakuncin Getafe ranar Asabar.	https://www.bbc.com/hausa/wasanni-61018676
religion	'Yan Najeriyar da ke son Isra'ila ta karɓe su a matsayin Yahudawa	"Shlomo Ben Yaakov ke nan rike da littafin Attaura, yana karanto ayoyi daga cikinsa, a wani wurin ibada irin na Yhudawa, da ke wajen babban birnin tarayyar Najeriya Abuja. Shi ne limamin masu ibadar, yana karatun ne cikin murya mai dadi da harshen Hibru, bayan ya karanta, gomman masu binsa suma su maimata. Sai dai yawancin mabiyan ba su ma san harshen ba sosai, to amma, duk da rashin yawan wannan al'umma a Najeriya,  mabiyan na cewa suna da alaka ta kaka da kakannin da Yahudawa, ta tsawon shekaru daruruwa. Amma kuma duk da wannan ikirari mutanen na cike da damuwa da fushi ganin cewa Isra'ila ba ta dauki wannan ikirari nasu da muhimmanci ba, domin ba ta damu da su ba. ""Ina daukar kaina a matssayin Bayahude,"" in ji Mista Yaakov. A kofar dakin ibadar na wadannan mabiya da ke ikirarin su Yahudawa ne a (Gihon Hebrew Synagogue) a kauyen Jikwoyi da ke wajen babban birnin tarayyar Najeriya Abuja. Ga wani teburi nan ana iya gani an kafa shi a cikin wata rumfar tanti da aka yi da ganyen itacen kwakwa, domin bikin ibadar Yahudwa (Sukkot), da ake yi domin tunawa da shekarun  da Yahudawa suka shafe a hamada a kan hanyarsu ta zuwa kasar da suka ce Allah Ya yi musu alkawari (Falasdinu) ""A daidai wannan lokaci da muke wannan biki can a Isra'ila ma ana yin bikin a yanzu,"" In ji Mista Yaakov, yayin da mabiyan ke raba burodi, wanda aka yi a wurin ibadar da kuma giya a wasu kananan kofuna. Mista Yaakov, ɗan kabilar Igbo ne - ɗaya daga cikin manyan kabilu uku na Najeriya, daga yankin kudu maso gabashin kasar. Sunansa na gargajiya Nnaemezuo Maduako. Ƴan kabilar Igbo da dama sun yi amanna cewa suna da jinin Yahudawa, a matsayin ɗaya daga cikin kabilu goma na Isra'ila da suka ɓata, ko da yake yawancinsu ba sa yin addinin na Yahudawa, kamar yadda Mista Yaakov ya ke yi. Masu yin ibadar ƴan kadan ne, domin suna kasa da ɗigo ɗaya ne cikin kashi ɗari na yawn ƴan kabilar Igbo miliyan 35 da aka yi kiyasin akwai. Su waɗannan kabilu goma, an ce sun ɓace ne bayan da aka kama su aka tsare, lokacin da aka kama daular arewacin Isra'ila a karni na 8 kafin zuwan Annabi Isa (AS). Ana daukar yahudawan Habasha a matsayin ɗaya daga cikinsu. Al'adun kabilar Igbo kamar su kaciya da zaman makoki na tsawon kwana bakwai da murnar komawar sabon wata da bikin aure, waɗanda duk ake yi a karkashin runfunan na kara tabbatar da wannan ikirari da suke yi cewa sun da alaka da Yahudawa. 'Babu wata alama ta tabbatarwa' To sai dai duk da wannan ikirari na alaƙa da Yahudawa da kabilar ta Igbo ke yi Chidi Ugwu, wani masanin tarihi da halayar dan adam a jami'ar Najeriya da ke Nsukka, a Enugu ya ce wannan ikirari na alaƙa da Yahudwa ya fara ne bayan yaƙin basasa na Biafra. Ƴan kabilar Igbo sun dade suna kokarin ɓallewa daga Najeriya, inda suka yi rashin nasara a mummunan yaƙin da aka yi a tsakanin 1967 zuwa 1970. Masanin ya ce wasu mutanen suna neman wani abu ne da zai karfafa musu zuciya, saboda haka ne suka fara wannan ikirari na alaka da Yahudawa. Sun ɗauki kansu a matsayin mutanen da aka muzgunawa, kamar yadda aka yi wa Yahudawa a tarihi, musamman a lokacin kisan kiyashi. ""Cin mutunci ne a kira Igbo wata kabila da ta bace ta wata al'umma, babu wata shaida ta tarihi ko wadda aka tono a kasa da ta tabbatar da haka,"" ya gaya wa BBC. Sai dai ya ce kamar yadda shaida ta nuna ƴan kabilar Igbo na daga cikin wadanda suka yi hijira daga Masar dubban shekaru da suka wuce, wannan ne ya sa yake ganin Yahudawa suka ari wasu al'adu na Igbo lokacin da suka je can. Shekaru da dama da suka wuce an yi ta kokarin yin gwaji na ƴaƴan halita domin tabbatar da alakar ta Igbo da Yahudawa, amma ba a ga wata alama ba. Haka shi ma (limamin yahudawa) Rabbi Eliezer Simcha Weisz, shugaban harkokin kasashen waje na limamin Yahudawa na Isra'ila, hukumar da ke tabbatar da alakar duk wata kabila da Yahudawa ya nuna tababa a kan ikirarin ƴan kabilar ta Igbo, a hirarsa da BBC Ya ce sai dai idan yahudawan na Najeriya sun sauya ne suka koma bin addinin Yahudawa, wanda wannan abu ne da ya kunshi abubuwa na ibada da yawa da kuma bayyana gaban wata kotu, wadda kuma babu ita a Najeriya, to ba za a taba daukarsu a matsayin Yahudawa ba. Mista Yaakov na daukar maganar bin wannan mataki na sauyi a matsayin muzantawa. Ya ce idan suka tafi a matsayin wadanda suka sauya addini to ba za a ɗauke su a matsayin cikakkun ƴan kasa ba a Isra'la, za su zama baya a dangi. Karuwar masu neman ɓallewa Masu ibara Yahudawan a wannan wuri na Abuja (Gihon) sun dauki maganarsu da gaske, domin su da wasu ƴan Najeriyar kusan 12,000 da ke yin wannan ibada na samun goyon baya daga wasu Yahudwan ƴan gargajiya a faɗin duniya, wadanda suke ba su tallafi da kawo musu ziyarar goyon baya har ma da kokarin ganin sun samu karɓuwa. Ɗaya daga cikin fitattu a wannan fafutuka shi ne Dani Limor, tsohon jami'in leken asiri na Isra'ila, wanda a wani lokaci can a baya ya yi wani yunkuri na sirri na ɗaukar Yahudawan Habasha zuwa Isra'il ta hanyar Sudan. Tun a shekarun 1980 ya ke ziyarar Yahudawan na Najeriya, har ma yana musun cewa ana ibadar Yahudawa a yankin Afirka ta Yamma tun kafin yakin basasa na Najeriya. Shi kam yana daga cikin masu ra'ayin cewa sun zo ne daga Moroko shekara 500 baya, da farko suka sauka a Timbuktu kafin su sake nausawa kudu, kuma yana fatan cewa wata rana za su samu karɓuwar da ya kamata su samu. Kamar yadda ya fada a hirarsu da BBC. Wurin ibadar Yahudawan na Gihon, wanda aka ce shi ne mafi daɗewa a Najeriya, an kafa shi ne a shekarun 1980. wadanda suka kafa shi su ne Ovadai Avichai da wasu mutane biyu wadanda suka taso a matsayin Kiristoci. Abokan sun yanke shawarar komawa addinin Yahudawa ne, bayan da suka gano cewa, littafin Tsohon Alkawari na Baibul (Old Testament) shi ne asalin harsashin ginin addinin Yahudawa. Yanzu dai wannan wurin ibada na Yahudawa da ke Abuja yana da hadakar kabilu daban-daban, da suka kai mutane sam da 40 da ke halarta. A ƴan shekarun da suka gabata yawan wadanda suke bauta a matsayin yahudawa a Najeriya ya karu sosai a kudancin kasar in ji wakilin BBC Chiagozie Nwonwu, kwararre a kan addinin. Wannan ko ya kasance ne a dalilin kungiyar masu fafutakar ɓallewa domin kafa kasar Biafra (Ipob), wadda ta fara gwagwarmayar aware a 2014. Kungiyar na karkashin jagorancin Nnamdi Kanu, wanda ke fada wa magoya bayansa alakar da ya ce suna da ita da Yahudawa, kuma yake karfafa musu guiwa  kan su karbi addinin. Sai dai kuma wadanda suka dade tare kuma da fice a bin addinin na Yahudawa a Najeriya ba sa daukar mabiyansa a matsayin ainahin cikakkun Yahudawa, domin wasu mabiyan nasa na haɗa addinin da kuma wasu nau'ukan ibada na Kiristanci. Yanzu dai Kanu yana tsare inda yake fuskantar shari'a kan laifin cin amanar kasa, kuma hukumomi sun haramta kungiyarsa ta Ipob, wadda ta dauki makamai a kwanan nan a matsayin kungiyar ta'addanci. Mista Avichai, wanda tsohon sojan aware na Biafra ne ya ce, ""Lokacin da, Ipob ta bayyana da farko, na yi kuka a wurin ibadar. Na ce: 'Wannan yaron ya zo ya kawo mana matsala, saboda abin da yake yi ba dole ba ne,'"" Yana fargaba cewa abubuwan da kungiyar Ipob ke yi barazana ne ga al'ummomi 70 ko kusa da haka da ke addinin na Yahudawa wadanda ba ruwansu da siyasa a Najeriya. A farkon wannan shekara an kama wata shugabar mabiya addinin na Yahudawa a yankin kudu maso gabashin Najeriya aka ɗaure ta tsawon wata ɗaya bayan da wasu daga Isra'ila suka ziyarci wurin ibadar. Bakin sun zo ne domin su dauki hoto bidiyon rabon littattafan Attaura, wadanda suna da matukar tsada a cewar mabiyan na Najeriya sun iya siya, to amma sai aka yi zargin suna da alaƙa da kungiyar Ipob, saboda haka aka fitar da su daga kasar. Wani mai addinin a majami'ar Gihon, ya gaya min cewa Nnamdi Kanu ne ya ja hankalinsa ya shiga, to amma gwagwarmayar da kungiyar Ipob ke yi yanzu da makamai ta saɓa wa akidar addinin. Mista Yaakov ba shi da sha'awa a kan siyasar da ke tattare da kasancewa mai bin addinin yahudawa, abin da ya fi ba muhimmanci a wurinsa shi ne fannin addinin. Idan hukumomin Isra'ila suka amince da wadannan 'yan kalilan din mabiya addinin na Yahudawa ƴan kabilar Igbo na Najeriya, kamarshi, hakan zai sa su samu karɓuwa sosai a Najeriya. Misali a yanzu babu wani babban limamin Yahudawa kuma samun kayan addinin a Najeriya na da wahala. Mista Yaakov zai so ya samu horo ya kuma zama limamin yahudawa na farko na Najeriya, wanda wannan abu ne da sai ya yi karatu a makarantar koyon limanci ta addinin na Yahudawa ko kuma a karkashin wani kwararren limamin. Ya ce ""Ga mu da muka san tushenmu, muna da kwarin guiwa a kan abin da muke bi."" ""Idan Kiristoci da Musulmi za su iya karbar nasu su kuma tallafa musu, to ina ganin Yahudawa ma ya kamata su nuna goyon baya da bayar da kwarin guiwa."""	https://www.bbc.com/hausa/rahotanni-58952495
technology	An kama mutum 17 da laifin yaɗa bidiyon zolaya da tsorata mutane a Instagram a Iran	"Yan sanda a Iran sun kama mutum 17 a kan jerin bidiyon da suka wallafa a shafin Instagram suna zolaya da bai wa mutane tsoro a kan titi. Masu zolayar sun ɗauki bidiyon kansu ne suna nuna kisan ƙarya tare da jefa kek kan mutanen da ke tafiya a matattakala mai sarrafa kanta, ta yadda ana iya ganin yadda suka razana mutanen da ke wajen. Yan sanda sun ce masu zolayar na yin hakan ne don samun ƙaruwar mabiya a shafukansu. Mahukunta a Iran sun ƙara a ido matuƙa kan intanet kuma kamen ya zo ne daidai lokacin da ƴan sanda ke ƙara faɗaɗa yunƙurinsu na daƙile amfani da kafofin sada zumunta. A wani bidiyo da aka ɗauka a ɓoye, ya nuna wani mutum yana yi wa matsar sa faɗa saboda ta aika wa wani saƙon tes mai alamar soyayya, sannan ya nuna alamar fille mata kai, lamarin da ya tsorata wani ɗan tasi da ke gefe yana kallo. A wani bidiyon daban an ga wani da abin ya faru ga wani mutum da ke tafiya  akan matattakala mai sarrafa kanta da aka jefa da kek a fuska, kafin daga bisani ya fahimci abin da ke faruwa ya bi masu zolayar a guje yana jifansu. Shugaban yan sandan Tehran ya zargi masu amfani da Instagram da ƙoƙarin tayar da hankulan mutane da kuma barazana ga zaman lafiya da tsaron al'umma. Ya kuma ce an ɗauki bidiyon ba tare da izinin da ya dace ba. Ɗaya daga cikin masu zolayar da aka kama ya shaida wa masu labarai a Iran cewa ya nemi izinin wadanda ya yi wa abun kafin yaɗa bidiyon, ya kuma ƙara da cewa ya biya su dala 20 a matsayin diyya na duk wata wahala da suka sha. ""Ina son kawai in sa mutane raha ne in kuma bunƙasa shafina na Instagram da mabiya"", ya yi bayani. BBC ta gano cewa wani da shi ma aka kama shi ya amsa laifinsa a wata zantawa da aka yi da shi daga gidan yari. ""Da na sani na nemi izini"", ya ba da haƙuri. Yan sanda sun soki masu amfani da shafukan sada zumunta kan abun da ba su sani ba. ""Duk masu zolayar 17 da aka kama sun yi karatun gaba da sakandare kuma ma'aikatan kamfanoni masu daraja ne."" Har yanzu babu tabbacin ko an tuhumi waɗanda ake zargin a hukumance, hakan yana nuna za su iya tsira zaman gidan yari. Kamen ya zo ne daidai lokacin da mahunkunta a Iran ke ƙara faɗaɗa yunƙurinsu na daƙile amfani da kafofin sada zumunta. A ranar Alhamis ƴan sanda a Tehran sun sanar da ƙara kama mutum 94 a bisa zargin ɓarna da nuna zalunci a shafukan sada zumunta. A wani lamarin ƴan sanda sun ce sun kama mutum 16 da yaɗa wasu sabbin ɗabi'u marasa kan gado a shafukan sada zumunta, sun kuma ƙara da cewa an rufe shafukan nasu."	https://www.bbc.com/hausa/labarai-60158653
business	Waiwaye: 'Yan bindiga sun kashe mutum 422 a wata ɗaya, an ƙaddamar da sabbin takardun naira	"K﻿amar kowane mako, abubuwa da yawa sun faru a Najeriya da suka ja hankalin 'yan ƙasar; kamar sauya takardun naira da hare-haren 'yan bindiga da kuma shari'ar Aishatu Binani 'yar takarar gwamna a Jihar Adamawa. Wani rahoto kan sha'anin tsaro a Nijeriya ya ce a cikin jihohi guda uku na arewacin ƙasar kawai, wato Borno da Zamfara da Kaduna, an kashe mutum 422 cikin watan Oktoban 2022, sanadiyyar matsalar tsaro. Rahoton ya ce waɗannan kashe-kashe sun faru ne sanadiyyyar hare-hare na ƴan  Boko Haram, da kuma na ƴan fashin daji masu kai farmaki a ƙauyuka suna sacewa da kashe mutane. Haka nan kuma an samu rahotanni na ƴan fashi masu tare hanyoyi, sai kuma artabu tsakanin ƙungiyoyin ƴan daba masu adawa da juna. Jihar Borno ce lamarin ya fi muni, inda aka kashe mutum 214 a cikin watan na Oktoba, sai Zamfara, inda aka kashe mutum 131, yayin da aka kashe mutum 77 a jihar Kaduna. A faɗin Najeriya kuwa rahoton ya ce an kai hare-hare sau 484 a ƙananan hukumomi 237 na jihohi 36 da babban birnin tarayya. Sai dai duk haka rahoton ya ce an samu raguwar kashe-kashen a watan na Oktoba idan aka kwatanta da mutanen da aka kashe a watan Satumba, inda aka kashe mutum 861. Al’ummar ƙauyen Damari da ke ƙaramar hukumar Birnin Gwari a jihar Kaduna na can suna ƙoƙarin tantance ɓarnar da ƴan bindiga suka tafka a wani hari da suka kai jiya Alhamis da daddare. Barnar ta yi sanadiyyar kashe mutum biyar da kuma sace wasu, waɗanda har yanzu ba a tantance yawansu ba. Shugaban ƙungiyar ci gaban masarautar Birnin Gwari, Ishak Usman Kasai, ya faɗa wa BBC cewa ɓarayin sun shiga ƙauyen ne a wani lamari mai kama da ramuwar gayya bayan artabun da suka yi a ranar Litinin da wasu da ake zargin mayaƙan ƙungiyar Ansaru ne, waɗanda ke gudanar da lamurransu a yankin. Hukumar EFCC mai yaƙi da rashawa a Najeriya ta ce ta yi nasara a shari'o'i 3,328 da ta gurfanar da mutanen da take zargi da cin hanci cikin wata 11 na shekarar 2022. Shugaban hukumar ta Economic and Financial Crimes Commission Abdulrasheed Bawa ya bayyana cewa ya zuwa 18 ga watan Nuwamba 2022, sun yi nasarar ƙwace kuɗi naira miliyan 755 daga hannun tsohon babban akanta na ƙasa waɗanda suka mayar wa gwamnati. Kazalika, EFCC ta ƙwace kadarorin alfarma uku daga hannun Kanar Bello Fadile (mai ritaya) - tsohon mataimaki na musamman ga tsohon mai bai wa shugaban ƙasa shawara kan harkokin tsaro Kanar Sambo Dasuki. ""Haka nan, mun yi nasarar ƙwace kadara 40 a Najeriya da Amurka da Landan da Dubai mallakar tsohon Mataimakin Shugaban Majalisar Dattawa Ike Ekweremadu,"" in ji shi. Mako biyu da suka wuce, wata kotu ta bayar da umarnin ƙarshe na ƙwace wasu kadarori biyu na tsohuwar Ministar Man Fetur Diezani Alison- Madueke. Shugaban Najeriya Muhammadu Buhari ya ƙaddamar da sabbin takardun kudaɗen naira a ranar Laraba, a Abuja babban birnin ƙasar. Kuɗaɗen da aka ƙaddamar ɗin sun haɗa da takardun N200 mai launin ja da N500 mai launin kore da kuma N1,000 mai launin ruwan toka. An ƙaddamar da kuɗaɗen ne a wajen taron mako-mako da ake yi a fadar shugaban ƙasar a Abuja. Shugaba Buhari ya ce sababbin takardun kuɗin za su taimaka wa Najeriya ta wajen warware matsaloli da dama da suke addabar ƙasar. Kotun Ɗaukaka Ƙara a birnin Yola na Adamawa ta tabbatar da Aishatu Dahiru Binani a matsayin halastacciyar 'yar takarar gwamnan jihar a inuwar jam'iyyar APC. Kotun da mai shari'a Tani Yusuf Hassan ta jagoranta ta yi watsi da hukuncin wata kotun tarayya da ya sauke takarar Aishatu Binani, da sanar da cewa APC ba ta da takara a zaɓen 2023. A lokacin sanar da hukuncinsa, mai shari'ar ta umarci a miƙa sunan Binani ga hukumar zaɓe mai zamanta kanta wato INEC, a matsayin 'yar takarar gwamnan APC a Adamawa. Wani ƙudirin doka da ke bukatar kafa hukumar da za ta dinga kula da tsangayoyi da almajirai da kuma yaran da ba sa zuwa makaranta ya tsallake karatu na biyu a majalisar wakilan Najeriya. Manufar kudirin ita ce samar wa masu karatun allo daraja da hanyar dogaro da kai ta yadda al'umma za ta daina kallonsu a matsayin jahilai saboda ba su yi karatun boko ba. Kudurin dokar ya nemi a kafa hukumar da za ta dinga kula da tsangayoyi da almajirai da kuma yaran da ba sa zuwa makaranta a Najeriya musamman a jihohin da ke arewacin kasar. A yanzu haka kudurin ya tsallake karatu na biyu a Majalisar Wakilan kasar. Manufar kudurin ita ce samar wa masu karatun allo daraja da hanyar dogaro da kai ta yadda al`umma za ta daina kallonsu a matsayin jahilai saboda ba su yi karatun boko ba. Hon Shehu Kakale shi ne ya gabatar da kudurin ya kuma shaida wa BBC cewa babban burin wannan hukumar shi ne ta samar da matsayi da kima da mutunci ga karatun almajirci da tsangaya da makaruntun allo a Najeriya. ‘’Ba  zai yuwu a ce  wanda zai iya karatu da rubutu da Larabci ko ajami ko ya haddace Al’kur’ani sannan a ce mi shi jahili ba. ‘’Ko kuma dan Najeriya wanda ke Kudu yana sana’oinsa kan harkar spare part na mota ko kuma  harkar kayan sawa wanda ‘yan Kudu ke yi  duk tarin ilimin shi idan bai iya  Turanci ba ko A B C D a ce mai jahili ba.’’ Bayan mako guda da yada hotunan wata mata cikin yanayi na rama a kafafan sada zumunta, inda ake zargin cewa mijinta ne ya tsare ta a gida ba tare da kyakkyawar kulawa ba, matar ta mutu. Matar, mai suna Sadiya Salihu, wadda ‘yar asalin jihar Kano ce a Najeriya, ta yi aure ne ajihar Yobe. A yanzu iyaye da dangin matar na zaman makoki bayan rasuwarta sakamakon bakar azabar da ta sha a lokacin da take tsare. Daya daga cikin ‘yan uwan matar Aisha Salihu, ta shaida wa BBC cewa bayan sun dauko ‘yar uwar tasu daga Yobe sun dawo ita gida Kano don yi mata magani, sun kai ta asibiti amma duk wani gwajin cuta da aka yi mata ya nuna ba ta dauke da kowanne ciwo. Ta ce likitoci sun shaida musu cewa akwai yunwa a tare da ita da kuma matsananciyar damuwa. Aisha Salihu ta ce “Ko da aka dawo da ita gida aka kai ta asibiti sai da ta shafe kwana hudu ba ta yi magana ba, amma a kwana biyar ta yi magana bayan na tambaye ta ya jiki ta ce da sauki.” K﻿aranta cikakken labarin a nan: Hukumar da ke kula da harkokin sadarwa a Najeriya ta gargaɗi ‘yan ƙasar kan amfani da wasu manhajoji na inatanet a wayoyinsu da na’urar kwamfuta. Sashen tsaro na hukumar Nigerian Communications Commission (NCC) ya ce ya gano wasu tagogi (extension) biyar na burauzar Google Chrome masu cutarwa, abin da ya jawo gargaɗin ke nan. “Mutanen da ke amfani da waɗannan tagogi (extensions) ba su san irin hatsarin da ke tattare da su ba wajen satar bayanai,” a cewar kakakin NCC, Reuben Muoka game da lamarin. Danna nan ku k﻿aranta cikakken labarin a nan:"	https://www.bbc.com/hausa/articles/clkzzl2pl2no
religion	Ramadan: Alamomin Laylatul Qadr - Daren da ya fi wata 1,000	Latsa hoton sama domin kallon bidiyon Sheikh Aminu Daurawa Lailatul Qadr dare ne mafi girma da ɗaukaka ga musulmi. A daren da ke kwanakin 10 ta ƙarshen wata Ramadan aka saukar da Al Qur’ani mai tsarki. Musulmi kan fatan dacewa da daren wanda Allah  Ya ce ya fi wata 1,000 daraja. Ɗaya daga cikin manyan malamin addinin Islama a jihar Kano arewacin Najeriya Sheikh Aminu Daurawa ya yi bayani game da daren da kuma alamomin Lailatul Qadr. Ɗaukar bidiyo da Tacewa: Yusuf Ibrahim Yakasai	https://www.bbc.com/hausa/media-56987341
technology	Yahoo ya dakatar da aikinsa a China	Kamafanin fasaha na Yahoo ya ce zai fice daga China, yana mai cewa yanayin kasuwanci da kuma dokokin kasar kullum suna kara zama da kalubale ta yadda ba zai iya ci gaba da aiki ba a kasar. Yahoo ya kasance kamfanin waje na baya-bayan nan da ya takura da dokokin kasuwanci na China masu tsanani. Tun daga jiya Talata ne kamfanin na Yahoo ya dakatar da ayyukansa a China, inda da zarar ka nemi shiga wani shafi nasa sai ka gamu da sako cewa, an daina samun damar shiga. Sai dai a wata sanarwa da ya fitar ya ce harkokinsa a sauran sassan duniya suna nan suna ci gaba yadda suke ba tare da wata matsala ba. Kamfanin zai ci gaba da kasancewa mai kiyayewa tare da martaba 'yancin masu amfani da shafi da sauran ayyukansa, cikin walwala ba tare da wata takurawa ba. Kamfanin ya kasance daya daga cikin manyan kamfanonin fasahar zamani na waje da ya yi watsi da gudanar da harkokinsa a China, ya na mai nuni da irin yanayi da dokoki masu  tsananin wuya da hukumomin China ke sanya wa. Wata sabuwar doka da za ta fara aiki a makon nan, wadda ta danganci yadda za a rika tattara bayanai, da adana su na daga matsalolin da kamfanin na Yahooo ya ce sun tilast masa barin China. Duk da cewa dokokin ba wai sun bambanta ba ne da dokokin kare sirri a Turai, yanayi na siyasar China ya bambanta sosai, inda hukuma ke sa dokokin takaita harkoki masu tsanani. Ana zargin wasu kamfanonin kasashen yamma da alaka da China ko kuma adana bayanai a can. Hatta wasu kamfanonin na China ma na shan wuya  da irin dokokin sa ido da hukumomin kasar ke sanyawa, a karkashin wani shiri na shekara biyar kan kiyaye tattalin arzikinta. Haramcin da hukumomin Chinar suka sa a kan  kudin intanet na Crypto ta yi gagarumar illa ga hada-hadar kudin Bitcoin, yayin da shi kuma katafaren kamfanin sayar da kaya ta intanet na kasar,  Alibaba gwamnati ta ci tararsa dala biliyan 2 da miliyan 800 a frkon shekaran nan. A watan da ya gabata kamfnin Microsoft ya sanar da matakin  rufe shafinsa na harkokin da suka shafi aiki ko ma'aikata da kasuwanci, Linkedin ya ce zai dakatar da ayyukansa a China nan gaba a cikin shekarar nan. Daman sauran shafukan sada zumunta da muhawara kamar su Twitter da Facebook tun tsawon shekaru hukumomin na China suka toshe su. Shi kuwa shafin matambayi-ba-ya-bata na Google sama da shekara goma ya bar aiki a kasar ta China.	https://www.bbc.com/hausa/labarai-59144693
business	Yadda yawan al'ummar Najeriya zai shafi tattalin arzikinta nan gaba	"Wani bincike da masana daga Jami'ar Washington suka gudanar ya yi gargaɗin cewa ƙasashen duniya ba su shirya ba game da raguwar al'umar duniya da za a samu, wanda kuma ka iya ""haifar da damuwa"". Masanan sun bayyana cewa kusan kowacce ƙasa za ta fuskanci raguwar adadin al'umarta nan da ƙarshen ƙarni na 21. Sai dai binciken ya ce abin ba haka zai kasance ba a Nahiyar Afirka, inda za a samu ƙaruwar jama'a kusan ninki uku na abin da ake da shi a yanzu nan da shekara ta 2100. Yawan al'umar Najeriya zai iya kai wa miliyan 800, abin da zai sa ta zama ta ƙasa ta biyu a yawan al'umma a duniya bayan Indiya. A cewar binciken, ƙasashe irin su Spain da Italiya da Poland da Japan da kuma Thailand za su fuskanci raguwa a yawan al'umarsu da kusan rabi. Hatta China za ta rasa kashi 25 cikin 100 na jama'arta. An bayyana ƙarancin ilimi ga mata da kuma yawan amfani da ƙwayoyin hana ɗaukar ciki a matsayin manyan dalilan da za su jawo hakan. Hakan ba siyasar duniya kaɗai zai shafa ba, wajibi ne ƙasashe su yi duba na tsanaki game da tsarin ci-rani da haraji da kuma tsarin kula da yara. Ganin cewa 'yan sama da shekara 80 za su fi 'yan ƙasa da shekara 5 yawa, wajibi ne kuma a samar da hanyoyin kula da dattijai fiye da na baya. BBC ta yi nazari kan yadda yawan 'yan Najeriya da za a samu a nan gaba ka iya zame wa kasar damuwa ta fannin tattalin arziki. Irin wadannan hasashe idan aka bayar mutane na ganin kawai rashin gaskiya a ciki, amma sam ba haka abin yake ba domin ana duba yanayin karuwar al'ummar kasar ne kowacce shekara wajen fitar da irin wannan hasashe, a cewar Dokta Isa Abdullahi na Jami'ar Kashere a Najeriya. Dokta Isa wanda kwararre ne a fanin tattalin arziki, ya ce Najeriya na fuskantar koma baya a fannin ci gaba ga shi  al'ummarta ba raguwa suke ba, sannan shugabannin ba su fiye bijiro da ayyukan da za su amfani al'ummar da ke tasowa ko wadanda za a haifa a nan gaba ba. Dokta Isa ya ce idan Najeriya ba ta tashi haikan an samu shugabanni masu adalci da hangen nesa ba, to nan gaba za a tsunduma cikin matsananci hali. ""Har yanzu ba ma iya yi wa kanmu komai, komai shigo da su ake, babu batun bunkasa masana'antu don haka idan muka yi sake har aka zo wannan gabar to rayuwarmu za ta galabaita. ""An lalata gonaki, a da Najeriya ba ta shigo da abinci amma yanzu ana shigo da shi, tufafi ma sai an shigo da su, kusan ba mu da wasu kwararan abun nunawa."" Ana hasashen karuwar jama'a ne don a ja hankulan kasashe su zage damtse su shirya tunkarar abubuwa da ke tafe a nan gaba, kuma rashin shiri na jefa kasa cikin galabaita, a cewar Dokta Isa. ""Najeriya na karuwa ne da kusan kashi 3 cikin 100 na al'ummarta a duk shekara, akwai bukatar mu yi tattalin arzikimu, mu rage dogaro da man fetur a fito da tsare-tsaren gina talakawa da mutane da ke da fasaha da kimiyya. ""Najeriya na da dimbin ma'adinai da za ta iya inganta su, akwai bukatar a samar da tubali tun yanzu domin a samu karuwar tattalin arziki da kuma sake habaka asusu kudaden ajiya. ""Bunkasa noma na daga cikin abin da ya kamata a mayar da kai, idan aka lura a baya darajar dala da yadda take a yanzu akwai bambanci sosai."" Kasashe irinsu Burtaniya na amfani da baki wajen habaka yawan al'ummarsu wanda hakan ke maye gurbin gibin raguwa da ake samu a fannin haihuwa. Ko da yake wannan ba maslaha ba ce, ganin cewa kowacce kasa ma a duniya yawan al'ummarta na ja da baya. ""Za mu kai matsayin da bude kofofin iyakoki za su kasance tilas ko kuma ya zama gasa, saboda zai kasance mutane sun yi karanci,"" a ra'ayin wani kwararren mai bincike Ferfesa Christopher Murray a zantawarsa da BBC. Wasu kasashe sun yi kokarin gwada wasu tsare-tsare kamar inganta tsarin hutun haihuwa ga mata da maza, ba da kula ga yara kyauta, taimakon kudin da samun damar ayyukan yi, sai dai hakan ba ya tasiri. Sweden ta yi kokarin habaka yawan haihuwar da ake samu a kasar daga kashi 1.7 zuwa 1.9, amma sauran kasashe da suka dage wajen dakile  faruwar haka babu wani sauyi  da aka gani. Singapore har yanzu alkaluman jarirai da ake haifa na kan kashi 1.3 cikin 100. Shi kuwa, Dokta Isa na cewa ita ma Najeriya ta rungumi tsari irin na Jamus tun da wuri wajen rage dogaro kan abu guda don tabbatar da cewa al'umma masu tasowa ko wadanda za a haifa nan gaba an yi musu kyakkyawan tanadi. Wasu na iya cewa haihuwa biyu - wato  kowane iyaye su haifi yara biyu, saboda yawan jama'a ya tsaya yadda yake. Sai dai duk da irin ci gaba ko ingancin fannin lafiya, ba kowanne yaro ke rayuwa har shekarun girma ba. Kasashen da ke da yawan samun mace-macen kananan yara su ma akwai bukatar a samu karuwa wajen haihuwa. Abin tambaya ana shi ne ina batun kiraye-kirayen baya da masana suka rinka yi da kwararru kan kayyade iyali? Farfessa Ibrahim Abubakar na Jami'ar UCL da ke Landan, ya ce: ""idan wannan hasashe ko rabinsa ya zama gaskiya, kwararar baki za ta zama tilas ga duk  kasashe ba batun zabi. ""Idan muna son nasara to wajibi mu sake tunani kan siyasar duniya. ""Rarraba shekarun aiki a al'umma zai kasance mai muhimmanci ko da za a samu wanzuwa ko akasin haka."""	https://www.bbc.com/hausa/rahotanni-53424334
politics	Matakan da jam'iyyar NNPP za ta dauka domin shawo kan matsalar tsaro a Sokoto - Sanata Tambuwal	"Dan takarar gwamnan jihar Sokoto a jam'iyyar NNPP, Sanata Umaru Dahiru Tambuwal, ya ce rashin tsaro a jihar tasa na ci masa tuwo a kwarya. Ya bayyana haka ne a tattaunawa da BBC Hausa. ""Kuma ban gamsu da irin matakan da ake dauka ba. Shi ya sa ni zan fi ba shi muhimmanci idan har Allah ya sa na samu nasara a zaben 2023,""in ji shi. Sanata Tambuwal ya kara da cewa ""zan bai wa matasa muhimmanci kasancewar su ne kashin bayan cigaban kowacce al'umma."""	https://www.bbc.com/hausa/articles/cw0nn3yn758o
business	Za a sayar da butar shayi naira miliyan arba'in da tara	"Za a iya sayar da wata butar shayi ta China wadda aka gano ta a kulle a wani garejin mota a kan kusan fam 100,000, wato fiye da naira miliyan arba'in da tara. Butar shayin wacce ta shafe daruruwan shekaru ta wani ma'aikacin gine-gine ne a yankin Derbyshire na kasar Birtaniya, sai dai wasu rahotanni na cewa mai yiwuwa ta wani sarki na zamanin ce, a cewar kamfanin yin gwanjon kayayyaki na Hansons Auctioneers. Sun yi kiyasin cewa za a iya sayar da ita a kan tsakanin fam 20,000 zuwa fam 40,000m sai dai wasu 'yan kasar China da ke son sayenta za su iya biyan fiye da wannan adadi. Mamallakin butar yana shirin aika wa da ita kantin da ke bayar da kyautar kaya. Mutumin mai shekara 51, wanda ba ya so a bayyana sunansa, ya ce kakansa ne da ya zauna a lardin Asia lokacin Yakin Duniya na Biyu ya kawo musu butar mai tsawon santimita 15. Ta kwashe shekara da shekaru a cikin kayan kwanukan mahaifiyarsa kodayake daga bisani an saka ta a wani akwati aka ajiye a gareji a garin Church Gresley da ke yankin Derbyshire. Sai dai kullen da aka yi sakamakon korona ya ba da dama mai garejin ya bincika kayan da ke cikinsa a tsanake. ""Ina so na fadi gaskiya, mun so mu tura da dukkan kayan kantin da ke bayar da kaya kyauta,"" in ji ta. ""Kodayaushe ina tunani kan butar shayin, wacce nake kallonta a matsayin wani abu na musamman. ""Duk da haka, da na kai ta Hansons ba ni da tabbaci, don haka na fito da wasu kayayyaki domin su yi musu daraja, kuma sun yi min dariya da na fasa sayar da butar."" Sai dai masu auna darajar kayayyaki na Hansons sun bayyana cewa butar ta samo asali ne tun karni na 18 kuma mai yiwuwa Sarki Qianlong ya yi amfani da ita. Charles Hanson,  mai kamfanin auna darajar kayayyaki, ya ce akwai wasu butocin ""masu kama da waccan"" kuma dukkansu suna adane a gidajen adana kayayyaki na Taiwan da China. Ya kara da cewa: ""Wannan kullen shi ne mafi kyawu da ya faru a duniya. Abin al'ajabi ne yadda aka samu butar sarki a gidan da ke Derbyshire."" Za a sayar da butar a baje-kolin da za a yi a shafin intanet ranar 24 ga watan Satumba."	https://www.bbc.com/hausa/labarai-54091149
entertainment	Rahama Sadau ta nemi afuwa cikin kuka kan ɓatancin da aka yi wa Musulunci kan hotunanta	"Tauraruwar fina-finan Hausa Rahama Sadau ta nemi gafarar masoya, da 'yan uwa da abokan arzikinta, dangane da martanin da wani mai bibiyarta ya yi a kan wasu hotuna da ta wallafa a shafukanta na sada zumunta. Jarumar ta bayyana cikin wani bidiyo da ta wallafa a shafinta na Instagram sanye da hijabi, cikin kuka da murya mai rawa, tana neman a yafe mata. ''Duk wanda ya sanni, kuma yake bi na, ya san cewa ba zan taɓa yin wannan abu har cikin zuciyata ba, hasali ma ban san abun da ya faru ba sai da aka kira ni'' a cewarta. A ranar Litinin ne sunan Rahama Sadau ya fara waɗari a Twitter, inda aka ambace shi sau fiye da 10,000, bayan hotunan da ta tauraruwar ta saka suka ja hankalin masu bibiyarta da kuma masu amfani da Twitter musamman daga arewacin Najeriya. Daga baya tauraruwar ta ce sam ""ba da yawunta ba"" aka dinga kalaman ɓatancin da wasu suka riƙa yi biyo bayan wallafa wasu hotuna da ta yi a shafukan sada zumunta. Kalaman na tauraruwar fina-finan Kannywood da Nollywood na zuwa bayan wasu sun yi ta amfani da maud'in #AssistantAllah a Twitter da zummar kare ta daga sukar da wasu ke yi mata kan bayyana jikinta a sabbin hotunan da ta saka. Jarumar ta ce a matsayinta na Musulma, ba za ta taɓa yin wani abu da ta san zai janyo batanci da Anabi Muhammad ba, da alama tana magana ne kan wani da ba musulmi ba da ya alakanta shigar da ta yi a hotunan da addinin musulunci, abin da yasa masu bibiyarta ke zargin ita ce ta janyo faruwar hakan. A cikin sabon bidiyon neman afuwar da ta nema a ranar Talata, Rahama ta ce ''Ko ma mene ne dai ƙaddara ta riga fata'' in ji Sadau, ''amma dai ina mai bai wa ɗaukacin al'umma hakuri, don Allah a yi hakuri'' ta ci gaba da kuka. Taurari a ciki da masana'antar shirya fina-finai ta Kannywood da dama sun fito sun yi Allah-wadai da abin da ya faru. Ko da a shekarar 2016 ma wani bidiyo da ta taka rawa a cikinsa tare da mawakin gambarar nan Classic ya janyo ce-ce-kuce a shafukan sada zumunta, inda wasu ke cewa abin da ta yi a bidiyon ya saɓa da tarbiyyar a'ummar Arewacin Najeriya."	https://www.bbc.com/hausa/rahotanni-54801421
politics	Ko Tinubu ya fara yakin neman zaben 2023 daga Jihar Kano ne?	"Masana harkokin siyasa a Najeriya sun fara tsokaci kan bikin zagayowar ranar haihuwar Sanata Ahmad Bola Tinubu, jigo a jam'iyyar APC mai mulki da za a yi a Jihar Kanon Najeriya. Wannan ne karon farko da ake yin bikin a wata jiha da ke arewacin Najeriyar, inda a baya an fi yin bikin a mahaifar Tinubu wato Legas. Gabanin taron, Tinubu ya kai ziyara tare da duba wasu daga cikin ayyukan da gwamnatin Kano ta yi, sannan ya gana da ƙabilun yankin kudancin kasar mazauna Kano da kuma wasu daga cikin malaman addinin Musulunci. Kafin zuwansa Kano, Tinubu ya je Jihar Katsina a makon da ya gabata, har ma ya bai wa 'ƴan kasuwar da gobarar babbar kasuwar jihar ta shafa tallafi. A na sa ran manyan ƴan siyasa daga jam'iyyar APC da masu riƙe da muƙamai daga sassan ƙasar daban-daban za su je Kano don halartar wannan biki. Sai dai mai bai wa Shugaba Muhammadu Buhari shawara kan harkokin siyasa, Sanata Babafemi Ojudu, ya wallafa a shafinsa na Facebook cewa rashin kyawun yanayi ya hana wasu manyan ƙasar da dama tafiya Kanon. Ya ce: ""Mataimakin shugaban kasa Farfesa Yemi Asinbajo, da Sakataren Gwamnatin Tarayya Boss Mustapha, da Kakakin Majalisar Wakilai Femi Gbajabiamila da ni kaina ba za mu samu damar halartar taron ba, sakamakon rashin kyawun yanayi da ake fama da shi a Kanon, dalilin da ya hana tashi da saukar jiragen sama."" Malam Kabiru Sufi, masanin kimiyyar siyasa ne a kwalejin share fagen shiga jami'a ta CAS a Kano, yana da ra'ayin cewa lallai da walakin goro a miya. A cewarsa: ''Bisa al'ada a birnin Lagos ake yin bikin, amma abin mamaki bana an kawo shi arewacin Najeriya kuma a Jihar Kano, wannan ya nuna tabbas akwai alaƙa ta manufar Tinubu ta yada manufar siyasarsa a shekarar 2023, a matsayin dan takarar shugaban kasa karkashin jam'iyyar APC mai mulki''. Ƴan adawa ke yaɗa jita-jitar ɓaraka tsakanin Buhari da Tinubu - Fadar Shugaban Ƙasa Kabiru Sufi ya ce tuni an samu masu sukar matakin, wadanda suke ganin a baya-bayan nan da aka yi ta samun tashin hankali a yankin Yarabawa Tinubu bai ce komai ba, alhalin yana daga cikin masu karfin fada-a-ji a yankin nasu. ''Wannan ya nuna lallai akwai siyasa a lamarin, kuma ana ganin zabar arewa da ya yi ba lallai 'yan arewa su yi murna da shi ba. ""To amma wasu na ganin an fito da muhimmancin Jihar Kano a siyasar arewacin Najeriya, tun da har Tinubu ya zabe ta a matsayin inda zai fara kada gogen share fagen siyasar 2023,'' in ji Sufi. Masu lura da al'amuran yau da kullum ba su yi mamakin goron gayyatar da aka bai wa Tinubu zuwa Kano ba, ganin cewa da ma Gwamna Abdullahi Umar Ganduje na goyon bayansa, sannan ba za a gane tasirin taron ta nasara ko akasin haka ba sai an kammala shi da kuma abin da ya biyo bayansa. Malam Kabiru Sufi ya ce ziyarar da Tinubu ke kai wa jihohin arewacin kasar duk na daga cikin zawarcin kuri'u na al'ummar yankin. Menene alfanu da nakasun wannan ziyara ga jam'iyyar APC? ''Hakan zai iya zama alfanu ko naƙasu ga ita jam'iyyar APC, musamman idan jam'iyyun adawa suka tsaya tsaf suka dubi al'amarin suka yi wani shiri da zai ba su riba, sabanin wanda APC ta fara yi a yanzu, to zai iya zama nakasu a gare ta,"" in ji Kabiru Sufi. ""Amma idan fara shirin da suka yi da wuri bai sa jam'iyyun adawa sun farga sun fara nasu shirin ba, to APC za ta ci nasara da gajiyar wannan taro da na murnar zagayowar ranar haihuwar shi Bola Ahmad Tinubu a jihar Kano. ""Amma su kansu jam'iyyun adawar za su iya amfani da damar da suke da ita, idan aka yi la'akari da rarrabuwar kawuna da barakar da ke cikin jam'iyyar APC, za su iya cin gajiyar hakan,'' in ji Kabiru Sufi. Me 'ƴan Najeriya ke cewa kan cikar Tinubu shekara 69? Tun da sanyin safiyar Litinin, shafin sada zumunta na Twitter ya ɗauki batun cikar Bola Tinubu shekara 69 a duniya baki ɗaya. An ƙaddamar da maudu'i mai taken #Jagaban da kuma #TinubuIsKey, aka yi ta amfani da su wajen taya shi murnar cika waɗannan shekaru. Wasu sun yi ta kuranta shi, wasu kuma suna amfani da damar wajen sukarsa. Akasarin saƙonnin da mutane ke wallafawa a shafin suna nuni ne da cewa suna fatan shi ne zai tsaya takarar shugaban ƙasa a 2023, kuma suna maraba da hakan. A hannu guda kuma, akwai masu rajin cewa bai kamata matasa su zaƙe wajen assasa batun tsayar da Tinubu takara a shkearar 2023 ba, inda suke cewa lokaci ya zo da ya kamata a bai wa matasa dama su karbi ragamar mulkin. Ga dai abin da wasu ke cewa: @apro_dawildcat ya ce: ""Barka da zagayowar ranar haihuwarka Asiwaju na Lagos, Jagaban ɗin Lagos, jagoran siyasar yammacin Najeriya: shugaban jam'iyyar APC, Asiwaju Bola Ahmed Tinubu. Allah Ya ja kwana. @IsaTochukwu ya ce: ""Asiwaju na Lagos. Allah Ya kara maka kwanciyar hankali, tausayi da nutsuwa a yanzu da koyaushe. #Jagaban@69! @Okeydegeneral ya ce: Ƴan Najeriya ba su san kansu ba! A watan Oktoban bara lokacin zanga-zangar #EndSARs, duk batun da ake yi ba yadda matasa da jam'iyyunsu za su mamaye zaɓukan 2023 ba ne. ""Bayan wata biyar sai ga shi ana ta zancen Jagaban Bola Ahmed Tinubu da Atiku da sauransu. Har yanzu ba mu koyi komai daga shekarar 2015 ba."""	https://www.bbc.com/hausa/rahotanni-56565038
health	An haramta rashin lafiya a wasu yankunan Faransa	"Magadan gari tara a Faransa sun haramta rashin lafiya a wani mataki na nuna rashin likitoci a garuruwansa. Kudurin dokar wadda magadan garin suka sanya wa hannu a wasu yankuna da ke Sarthe a yammacin birnin Paris, ya ce an haramta kiran likita saboda wata rashin lafiya ko kuma hatsarin mota. Sun ce manufarsu ita ce su gargadin gwamnatin kasar a kan wahalhalun da ake fama da su wajen samun likitoci a yankunansu. Matsalar ma'aikatan lafiya da karancin gadajen kwanciya a asibitoci da kuma rufe wuraren kula da lafiya na daga cikin matsalolin da suka ambata. A cikin dokar, an hana ganin likita ko da kuwa hatsarin mota ne ko kuma haihuwa a yankunan. To sai dai kuma a cikin dokar, an amince mutum ya tafi Paris ya je neman magani. Shugaban kungiyar magadan garin da ke yankin Sarthe da Fercé-sur-Sarthe, Dominique Dhumeaux, ya ce "" Muna so mu zaburar da gwamnati da kuma al'umarmu a kan karancin likitocin da muke da su"". Ya ce ""Wannan matsala ta shafe mu, ta kuma shafi al'ummarmu, don haka dole ne gwamnati ta yi wani abu akai"". Mista Dhumeaux, ya ce "" Mutane dubu 70 daga cikin dubu 560 da ke zaune a yankunanmu ba sa samun damar ganin likita"". Ya ce saboda yanayin kauyukan da kuma rashin asibitoci da ma likitoci na sanya rayuwar marasa lafiya cikin babban hadari. Samun damar kula da lafiya ta zamo babbar abar damuwa a kasar Faransa. A shekarar 2019, wani bincike ya gano cewa, fiye da mutane hudu daga cikin goma 'yan kasar Faransa, sun hakura da zuwa asibiti neman magani saboda dogon jira."	https://www.bbc.com/hausa/labarai-51561980
entertainment	Waka ta farko a 2019 ta 'Hafiz ga ni na zo'	Waka ta farko ta 'Hafiz ga ni na zo'	https://www.bbc.com/hausa/labarai-50897877
health	'Mutanen da ba sa cin nama ba su cika narka kiba ba'	"Kwararru sun gargadi mutanen da ba sa cin duk wani nau'in nama su tabbatar suna cin abin da zai ba su isasshen vitamin B12, saboda hadarin samun tawayar lafiyarsu. Sun bayyana hakan ne gabanin taron shekara-shekara da ake yi a watan Junairu da mutanen da ba sa cin nama ke shiryawa. Nau'in abincin da wadannan mutane ke ci na dauke ne da harza da rashin maiko yayin da wasu daga cikin abincin ke janyo raguwar vitamin B12. Kungiyar mai suna Vegan Society, ta ce suna samun nau'in vitamin din cikin abincin da suke ci ko da kuwa ba wadataccen ba ne. A kowacce rana ana bukatar 'yan shekara 15 zuwa sama su ci akalla 1.5 nau'in abincin dai zai kara musu vitamin B12. Ana samun hakan a cikin jan nama da kifi da kwai da madara. Amma ba a samun su a cikin abinci dangin hatsi da kayan marmari ko kayan lambu ko shan magani. Tawayar da vitamin B12 ke haddasawa a jikin dan adam suna da yawa, ciki har da kassara jijiyar da ke kai jini kwakwalwa da bargon dan adam. Har wa yau, suna daukar shekaru hudu ko sama da haka kafin su fara nuna alamu a hannu da kafa. Farfesa Tim Key, shi ne mukaddashin daraktan sashen nazarin cutar daji a jami'ar Oxford ya ce: ""Ba za ka samu tawaya ba don ba ka cin abincin da babu vitamin B12 a ciki."" To amma farfesa Tim wanda shi kansa ba ya cin abinci dangin nama da kuma ya ke shan kwayar maganin vitamin B12 ya kara da cewa: ""Idan mutane su ka zabi rayuwa ba tare da cin dangin nama ba abin ba zai dame ni ba, to amma fa zan damu matuka idan ba su san cewa suna bukatar vitamin B12 ba,'' Masana kimiyya sun ce tallace-tallacen da ake yi a shafukan internet kan cewa marasa cin nama ba sa bukatar karin vitamin B12, ya danganta ga bayanan da suka samu a wajen mutane daban-daban. Shi ma farfesa Tom Sanders, kwararre kan nau'in abinci mai gina jiki a kwalejin King da ke London, ya ce: ""Duk cikin nau'oin sinadarin vitamin da jikin dan adam ke bukata, babu kamar B12  don tasirinsa ya fi sauran. Na damu matuka kan mutanen va ba su d isasshensa musamman batun tawaya.'' Ya kuma yi karin haske kan wata mace da ke shayarwa, kuma ba ta da isasshen vitamin B12 ga kuma tawayar da ta samu hakan ya shafi jaririn da shi ma ya samu matsala sosai. ""Abu ne mai sauki a kauce wa faruwarsa, abin da ya fi damu na yadda ake samun karuwar mutanen da ba sa cin nama wadanda ba su san illar da rashin vitamin B12 ke yi ga jikin dan adam ba, kuma ba su san suna matukar bukatar shi ba.'' Ba a cika kayyade illar da rashin cin nama ke haifar wa mutanen da ba sa ci ba, Amurka da Birtaniya sun yi nazari a kan mutane 10,000. Kawo yanzu an gano mutanen da ba sa cin nama ba su cika narka kiba ba, sannan ba su da hadarin kamuwa da ciwon siga nau'i na biyu da ciwon zuciya. Sai dai suna cikin hadarin yawan karyewar kashi, yayin da bincike na baya-bayan nan ya nuna suna cikin hadarin samun ciwon shanyewar barin jiki."	https://www.bbc.com/hausa/labarai-50850354
religion	Yahaya Sharif-Aminu: Ganduje ya ce a shirye yake ya sa hannu a hukuncin kisa kan mawakin	Gwamnan jihar Kano a Najeriya Abdullahi Umar Ganduje ya ce a shirye yake ya sanya hannu kan hukuncin kisan da wata Babbar Kotun Musulunci ta yi wa Yahaya Shariff Aminu, sakamakon samun sa da laifin ɓatanci ga Manzon Allah SAW, idan bai ɗaukaka kara ba. Gwamna Ganduje ya ayyana haka ne a yayin wata ganawa da malamai da kungiyar Lauyoyi ta Kano da kungiyar lauyoyi Musulmi, da shugabannin hukumomin tsaro da ke jihar a yammacin yau Alhamis a Africa House da ke fadar Gwamnatin Kano. Tun a watan Maris na 2020 Aminu Sharif, mazaunin unguwar Sharifai da ke ƙwaryar birnin Kano ya yi wata waƙa, wadda ya yi ɓatancin a cikinta. Gwamna Ganduje ya ce biyo bayan yadda al'ummar jihar da malamai ke ta matsin lamba kan ganin ya sa hannun a kan takardar hukuncin ya sa ya bayyana matsayinsa, amma ya ce tun da kotu ta bai wa Yahya Shariff kwana 30 dole sai a jira har sai wa'adin ya cika. Haka zalika Gwamna Ganduje ya ce akwai bukatar malamai su ci gaba da wayar da kan al'umma don gudun samun rikici tsakanin ƙungiyoyin addini da ake da su a jihar. Su ma dai ƙungiyar lauyoyi sun yi na'am da wannan mataki da gwamnan na Kano ya dauka, inda suka ce ya kamata al'umma su fahimci abun da doka ta ce kafin su yanke hukunci. A ranar 10 ga watan Agustan da muke ciki ne wata Kotun Shari'ar Musulunci da ke zamanta a filin Hockey da ke Titin Gidan Zoo ta yanke wa Yahaya Shariff hukuncin kisan bayan ya amsa laifinsa.	https://www.bbc.com/hausa/labarai-53940234
religion	Kano: Malamai sun ce gwamnati ta fara yi wa 'yan siyasa da sarakuna gwajin ƙwaƙwalwa kafin su	"Majalisar malamai a Kano ta ƙalubalanci matakin gwamnatin jihar na samar da wata doka ta hana malaman jihar wa'azi har sai sun kawo takardar shaida daga asibiti da ke nuna cewa ba su da matsalar ƙwakwalwa. Majalisar malaman ta Kano ta shaida wa BBC cewar 'yan siyasa masu riƙe da muƙamai ya kamata a fara saka wa wannan doka, kafin a ce an waiwayi kan su malamai. A cewar shugaban majalisar malaman ta Kano Malam Ibrahim Khalil, bai kamata a yi musu kuɗin goro ba don mutum ɗaya daga cikinsu ya yi kuskure. ""Gwamna ne, sarki ne, duk wani wanda yake da wani muƙami, masu tura sojojin baka da sojojin baka su ya kamata a fara yi wa wannan don su suka fi kowa jan mutane ga hanyar da ba su dace ba,"" in ji Sheikh Ibrahim. Ya kuma ce babu wanda ya isa ya hana malamai yin wa'azi tun da aiki ne na annabawa kuma aikin Allah ne inda ya ce bai ka mata a saka malamai a wannan rukunin ba domin sun fi kowa hankali, a cewarsa. Wannan dokar dai da gwamnatin Kano take so ta yi, ba ta rasa nasaba da batun gwajin ƙwaƙwalwa da kotun jihar ta sa a yi wa ɗaya daga cikin malaman jihar wato Sheikh Abduljabar Nasiru Kabara bayan gaza amsa tambayoyin da alkalin kotu ya yi masa ranar 2 ga watan Satumba. Malam Ibrahim Ƙhalil ya kuma ce duk wani wanda aka kama da laifi ko kuma kuskure a Kano ko waye shi ya kamata a duba ƙwaƙwalwarsa. Malam Ibahim ya ce ba a tuntuɓe su ba kafin a fara tunanin ɗaukar wannan mataki amma ya ce idan aka tuntuɓe su za su bayar da bayani. Sai dai a nasa ɓangaren, kwamishinan harkokin addini na Kano, Dakta Muhammad Taha Adam wanda aka fi sani da Baba Imposible, ya ce wannan doka da ma'aikatarsa ke son gabatarwa gaban majalisar dokoki ta jihar Kano, daidai take da dokar da gwamnatin jihar ta yi ta duk wanda za a bai wa duk wani muƙami sai an yi masa gwaji na miyagun ƙwayoyi. A cewarsa, daga ma'aikatarsa ta kula da harkokin addini za su aika da kudiri zuwa majalisar zartarwa ta jihar sai kuma majalisar dokoki . ""Duk malamin da zai gabatar da wani wa'azi, sai ya kawo satifiket na ƙwaƙwalwarsa lafiya kuma ba ya shaye-shaye. ""Cututtukan da malamai suke harbawa cikin al'umma sun fi cutar AIDS cutarwa,"" in ji Baba Impossible."	https://www.bbc.com/hausa/labarai-58591695
entertainment	Hotunan Harry da Meghan a fitarsu ta aiki ta karshe a gidan sarauta	"Yarima Harry da mai dakinsa Meghan sun yi fitarsu ta karshe a bainar jama'a a hidimar da sukan yi a matsayinsu na iyalan gidan sarauta a wajen wani taron addu'a da aka shirya a kan ranar Common Wealth a Mujami'ar Westminster Abbey ta birnin Landan. Yarima Harry da Meghan sun isa wajen Sarauniya - wadda ita ce shugabar Common Wealth - Yariman Wales, da mai matsayin 'Duchess' ta Cornwall da 'Duke' da 'Duchess' ta Cambridge a Mujami'ar tsakiyar birnin London. A ranar Asabar, ma'auratan sun halarci bikin kade-kade na Mountbatten a babban zauren taro na sarauta, wato Royal Albert Hall a birnin London, inda aka yi masu yabo da tafi. Daga ranar 31 ga watan Maris ba za su daina gudanar da ayyuka a madadin Sarauniya ba. Cikin wata 12 za a sake duba shiriye-shiryen da aka yi. A ranar Juma'ar makon da ya gabata, Meghan ta gana da dalibai a Dagenham da ke gabashin London, don halartar bikin Ranar Mata ta Duniya. Ana iya ganinta a hoto na kasa, tana yin alamar daidaito tare da dalibai, domin alamta daidaito. A wani jawabi da ta yi, ta shaida wa daliban makarantar cewa: ""Duk yadda kake jin kai karami ne, ko kake jin kana kasa a matakin daukaka, ko da kuwa mene ne launin fatarka, ko mene ne jinsinka, kana da damar fadar albarkacin bakinka, kuma tabbas kana da 'yanci yin magana a kan abin da yake daidai''. Wannan rana ce kuma , Yarima Harry ya gana da zakaran 'Formula 1' na duniya, Lewis Hamilton a lokacin ziyarar da ya kai a hukumance don bude gasar tseren motoci ta ''Silverstone Experience''. Yammacin da ya gabata, masu rike da matsayin sarautar ta Sussex sun ja hankalin manema labarai yayin da suka halarci wani bikin bayar da kyautar yabo ta gidauniyar 'Endeavour' a gidan Mansion da ke birnin Landan, inda dandazon masu daukar hoto ke kokawar daukar hoto. Hoto na sama daga Samir Hussein na Harry da Meghan ne suna yi wa juna kallon kuda, ya sami yabo a dandalin sada zumunta na intanet. Ma'auratan sun halarci wajen bikin murnar nasarorin da tsofaffin sojojin da ba su lafiya da wadanda aka raunata. Wannan shi ne karon farko da suka bayyana tare tun bayan da aka bayar da sanarwa a cikin watan Janairu cewa za su sauka daga matsayin manyan gidan sarauta An bai wa ma'auratan kyautar yabo, tare da wani wanda ya sami nasara, wanda ya nuna murnarsa ta hanyar bayyana aniyarsa ta auren wata wadda yake kauna a wajen taron. Ana iya ganin Harry da Meghan da wani dan wasan kwaikwayo Ross Kemp a hoto na kasa suna tafi game da  wannan bayyana aniyar auren. Harry, wanda ya kwashe shekara 10 yana aikin soja, zai ci gaba da rike mukamansa na Manjo, da Laftanar Kwamanda, da Sukwadaran Lida yayin da ya janye daga hidimar gidan sarauta, amma kuma za a dage matsayinsa na girmamawa na soja. Ma'aurata sun yi niyyar rarraba lokacinsu tsakanin Birtaniya da Arewacin Amurka, kuma mia magana da yawunsu zai kasance a Birtaniya a kai a kai. Za su kuma ci gaba da rike lakabobinsu na 'masu alfarma', amma ba za su rika amfani da su ba. Za su kuma daina yin amfani da alamar tasu ta ""SussexRoyal"" daga lokacin bazarar wannan shekara ta 2020. A wajen wata sabgar kuma da suka aiwatar ba da daewa ba, yariman ya hadu da mawakin nan Jon Bon Jovi a ranar 28 ga watan Fabrairu a wani dakin daukar wake-wake da ke titin Abbey a birnin Landan, yayin da suka sake daukar hoton bayan wani faifan waka a wajen da jama'a ke keytara titi. Jon Bon Jovi da yarima suna magana da makirufo lokacin da ake sake daukar wata waka. Ana kuma sa ran Yarima Harry ya kasance a wajen tseren famfalakin birnin Landan da za a yi a cikin watan Afrilu a matsayinsa na uban kungiyar gasar, yayin da shi da Meghan za su halarci wata sabgar wasannin a Netherlands a cikin watan Mayu mai zuwa."	https://www.bbc.com/hausa/labarai-51836995
technology	Twitter ya rufe shafuka 180 a China da Turkiyya da kuma Rasha	Kamfanin Twitter ya ce ya rufe wasu shafuka kimanin dari da tamanin mallakin gwamnati kuma mafi yawa daga China sai kuma sauran daga Turkiyya da Rasha. Kamfanin ya ce ana amfani da shafukan wajen kai wa masu suka hari da yada labarai marassa tushe. Twitter ya kuma ce ya bankado wasu shafukan da dama da ake amfani da su ta irin wannan fuska. A cewar kamfanin sakonnin da ake wallafawa a shafukan sun fi mayar da hankali kan labaran da suka dace da jam'iyyar kwamunisanci da kuma yadda take tafiyar da batun annobar korona.	https://www.bbc.com/hausa/labarai-53018083
politics	Ce-ce-ku-cen da muhawarar ‘yan takarar shugaban kasa ta haifar a Najeriya	"Batun tsaro da tattalin arziki ne suka kasance manyan batutuwa da aka tafka muhawara a kansu a taron da gidan talabijin ta Arise ya shirya wa ‘yan takarar shugabancin kasa a Najeriya da haɗin-gwiwar cibiyar bunƙasa harkokin dimokuraɗiya ta CDD. Taron da aka gudanar a Abuja babban birnin Najeriya, ya samu halartar masu neman kujerar shugaban kasa irinsu ɗan takarar jam’iyyar Labour Party, Peter Obi; Sanata Rabi’u Musa Kwankwaso na NNPP da Kola Abiola na PRP. Ɗan takarar shugaban kasa na PDP, Atiku Abubakar da Bola Tinubu na APC da ake gani a matsayin manyan ‘yan takarar  ba su halarci muhawarar ba, amma Atiku ya tura mai yi masa takarar mataimaki, gwamnan Delta, Ifeanyi Okowa domin ya wakilce shi. Sai dai magoya bayan, LP da NNPP da PRP sun yi ta nuna rashin jin dadinsu da kuma caccakar Atiku da Tinubu bisa rashin zuwansu taron suna masu  cewa Juma’ar da za ta yi kyau tun daga Labaraba ake gane ta. Suna dai ganin wannan muhawara ce ta masu neman kujerar shugaban kasa don haka babu wanda yake da ikon aike wani ko kauracewa taron da sunan wani uzuri na gangamin yaƘin neman zaɓe. Kafin soma muhawarar magoya-baya da ‘yan kallo sun rinƙa ta maganganu suna ihu kan kauracewa taron da manyan ‘yan takarar na APC da PDP suka yi, batun da ya haifar da tsaiko wajen soma taron kan lokaci. Sai dai daga bisani na shawo kansu, sannan aka shiga tattauna batutuwan da suka ja hankali da daɗaɗa zukatun wasu. H﻿aka zalika a shafukan sada zumunta an yi ta tsokaci tun daga farkon muhawarar har karshenta. A lokacin da yake tsokaci kan shirye-shiryensu kan batun tsaro a Najeriya, wakilin Atiku a taron, Ifeanyi Okowa ya ce Atiku ya yarda da batun tattara bayanan sirri da musayar bayanai tsakanin hukumomin tsaro. Sannan ya ce akwai bukatar kafa ‘yan sanda jihohi, yana mai jaddada cewa yanayin da ake ciki a yanzu, jami’an tsaron tarayya su kaɗai ba za su iya bai wa ƙasar tsaro ba. Ya ce suna fatan samar da nasu tsarin da tabbas zai taimaka domin za su yi amfani da mutanen da ke da karfin sanin yankinsu, da kuma dabarun samar da tsaro. Don haka a ganinsu tsarin ‘yan sanda da ake amfani da su a wannan lokaci ba zai fitar da ƙasar daga matsalolinta ba. Sannan ya yi tsokaci kan batun rawar da kamfanoni masu zaman kansu za su taka wajen samar da ci-gaba ta hanyar haɗa kan ‘yan kasa da jan ragamarta zuwa ga ci-gaba. Ya ce Atiku, fitaccen ɗan kasuwa ne wanda kuma ke tafiyar da harkokin ilimi. Kwarewarsa a wadannan fanoni na kasuwanci da harkar samar da ilimi da masana’antu na sake tabbatarwa ‘yan Najeriya da cancantarsa na zama shugaban kasa. Sannan ya tunasanar da ‘yan kasa yadda tsohon Shugaba Olusegun Obasanjo da mataimakinsa, Atiku, suka yi gwagwarmayar ragewa da ganin an yafe wa Najeriya basukanta. Magoya-bayan Peter Obi da suka yi fice a shafukan sada zumunta sun yi ta mayar da martani da jinjinawa ɗan takararsu. Duk da cewa suna ganin akwai rashin dacewa Atiku da Tinubu su kauracewa taron. Mutumin da suke goyawa-baya ya faranta musu. Peter Obi ya ce inda shi ke kan mulki a wannan lokaci da tuni ya ceto mutanen da ake garkuwa da su, yana mai bayyana raunin gwamnati mai ci wajen tafiyar da harkokin tsaro. Obi ya ce da zai fitar da tsari mafi dacewa da nuna tausayi ga iyalan mutanen da aka yi garkuwa da su. Sannan ya ce ana iya rage matsalolin tsaro ko daƙileta baki ɗaya idan aka yi kokari ko mayar da hankali wajen fitar da mutane daga talauci. Da aka yi masa tambaya kan batun me zai yi domin shawo kan rashawa, sai ya ce ""na sha nanata cewa suna yin abin da suke so har a samu mutanen da ke azurta kan su a gwamnati sama da ‘yan kasuwa. ""Na shafe shekara 8 a mulki kuma babu wanda ya taɓa ji ko ganin na karɓo rance. Babu wanda ya taba gayyata ta ko ya yi korafi kan ɓatawar kuɗi. ""Wadannan su ne irin misalai da ke nuna cewa ba zan lamunci rashawa ko almubazaranci da dukiyar gwamnati ba karkashin ikona,"" in ji Obi. Sanye da kwat ɗinsa ɗan takarar NNPP, Rabiu Musa Kwankwaso ya nuna bajinta domin ya ja hankali mutane da irin kalmomi da lafuza da ya yi amfani da su wajen amsa tambayoyin da ake masa, da kuma bayyana manufofinsa. Sanata Kwankwaso a lokacin da yake tsokanci kan matsalolin tsaro, ya bada misali da mulkin Olusegun obasanjo, da yake rike da mukamin ministan, irin rawar da ya taka wajen tabbatar da tsaro a faɗin Najeriya da ma wasu ƙasashen Afirka. Ya tunasar da tsare-tsaren da ya kawo da irin kuɗaɗen da suka yi amfani da su da ƙarin dakaru wajen tsaron Najeriya. Ya ce ya alƙawarta inganta tsaron kasa ta hanyar karfafa gwiwar matasa su shiga aikin soji da sauran ayyukan tsaro. Ya ce abin kunya ne a ce a wannan zamanin, jami’an tsaro sun gaggara gano maboyar ‘yan ta’adda, musamman a wannan lokaci da komai ake so ayi sai da wayar sadarwa, wanda sanin kowane ba abu ne mai wahala gano mutum ta waya ba. Sanata Kwankwaso, wanda tsohon gwamna ne a Kano, ya ce yana baƙin cikin ganin yanayin da ake ciki a Najeriya kamar kowanne ɗan kasa, wannan dalili ne ya sanya suka rinka sauya sheka daga PDP zuwa APC a kokarin neman mafita. Sannan a lokacin da yake amsa tambaya kan batun addini da kabilar wasu ‘yan takara, Kwankwaso ya ce, ""Kundin tsarin mulkin Najeriya ya fayyace komai akan wannan batu. Don haka duk wani wanda zai fito yana magana a kan ƙabilanci ko yare ko addini ko yanki to ya faɗi zaɓe tun kafin ranar zaɓen. Sannan ya ja hankalin cewa Arewa ba za ta iya cin zaɓe ba tare da Kudu ba, hakazalika ita ma Kudu sai da Arewa. Ya kuma ce babu laifi idan uzuri mai karfi ya hana wani ɗan takarar halarta taron, muddin yana da wakilci. Sai dai hakan ba wai kuma yana nufin wani ɗan takarar ya fito yana tinkahon cewa zabgoggi ba su ba shi damar halartar irin wannan muhawara ba baki ɗaya. Don haka mutum irin Okowa ya fi wanda ya gaggara tura wakilci, a cewarsa. Kola Abiola ya ce shi idan aka zaɓe shi, ba zai yi tashi tafiyar da tsoffin kusoshin gwamnati ba, da sake dawo da ‘yan siyasar da ake ganin suna tattare da gazawa. Shi sabon zubi zai yi. Ya bayyana kansa a matsayin sabon shiga wanda bai taɓa riƙe wani ofishin gwamnatin Najeriya ba, Don haka shi ne mafi dacewa da wannan aiki. Ya ce hanayensa a tsaftace suke ba sa dauke da kowanne irin tarkacen tsoffin gwamnatoci ko wata jam’iyya. ""Muna son amfani da wannan dama wajen juya akalar Najeriya da yiwa ‘yan kasa gwagwarmaya."" Ya ce Najeriya ba ta mutum guda ba ce, ko ta wasu rukunni mutane kalilan. ""Najeriya kasa ce ta kowa, kuma kowa na da ‘yanci neman kowane irin kujera, ba wai a rinka ɗanwaken zageye ba. ""Ana bukatar sabbin jini da fuskoki masu hikima da basira da kwazo"", in ji Kola Biola. Kola ya ce shi ne mafi dacewa domin yana tattare da dabarun shawo kan matsalolin tsaro da inganta tattalin arzikin kasa. Kwamitin yaƙin neman zaɓen APC, sun kare ɗan takararsu, Bola Ahmed Tinubu, suna mai cewa taron ya yi karo ne da wasu muhimman ayyukansa. Kwamitin ya kuma ƙi yarda da cewa ya kamata a ce ya tura wakilci ko kuma ya bada hujja mai karfi kan kauracewa taron muhawarar. ‘Yan Najeriya dai musamman a shafukan sada zumunta sun yi ta mayar da martani, da alla-wadai da kin halartar ɗan takarar APC wannan muhawara. Galibi a shafin Twitter da Facebook sun rinka yabawa Kwankwaso da yanko wasu kalamansa suna ma sa jinjina. H﻿akazalika akwai masu cewa Peter Obi ya burge su. @lordleomax ya ce: Ya aka yi muka tsallake @kwankwasoRM kuma zabo Bubu a matsayin shugaba. Arewa me ya sa??? Me ya sa aka boye Kwankwaso aka ba mu Bubu. Wannan mutumin ya kamata a ce yana cikin wannan tafiya ta CIC shekaru 7 baya. ﻿@ifeaboyeji Ta ce; Abokiyar zamata na mun tambayar ko Kwankwaso shugaban kasa ne. Ko kuwa dai ta hango alkibila ne? @﻿Makavelli275 Ya ce; Ku bi a hankali kan batun kwankwason nan, babu wani abu sabo a kansa, shi ya ire-iren 'yan siyasar nan ne da muke son kawarwa. A dage daga hankali a kansa. Bai cancanci wannan tallatawa kyauta ba. Aike Obi Aso Rock, shi muka sanya a gaba. @﻿aderopoafo ya ce; Abin takaici ne ganin cewa tafiyar Kwankwaso da Obi ba za ta kai labari ba. Alhaji Rabiu yana da ilimi da kwazo, sannan ga shi yana da cancanta. Zan ci-gaba da girmama tafiyar Kwankwasiyya.."	https://www.bbc.com/hausa/articles/c72nkn4q0jxo
politics	‘Ba wanda zai fada mini wani abu a game da siyasar Jigawa’	Dan takarar gwamnan jihar Jigawa da ke arewa maso yammacin Najeriya a karkashin inuwar jam’iyyar NNPP Malam Aminu Ibrahim Ringim, ya bayyana cewa shi a ganinsa babu wanda zai fada masa wani abu kan harkar siyasar Jigawa.  A cikin wata hira da ya yi da BBC, ya ce ya fara siyasa a jihar ne tun a 1976, da shi aka yi aikin da ya kafa kananan hukumomi a kasar.  Ya ce ”Na je majalisar tarayyar a 1983, na je Legas, na san abin da nayi a zamanin PRP, na dawo na yi ANPP na yi UNCP, sannan na dawo na yi PDP, kowanne aka kafa da ni aka kafa shi, APC ce kawai ba a kafata da ni ba.”  Dan takarar gwamnan a jam’iyyar ta NNPP, ya ce duk abin da zai fada an san abin da yake nufi. Don haka idan dai batu ne na siyasa ko saninta a jihar Jigawa sai dai a daga masa kafa in ji shi.  Malam Aminu Ringim ya ce don ya fito takara a sabuwar jam’iyya ba ya nufin ya ci baya bane, abin da yake so mutane su gane a game da jam’iyya shi ne kowacce manufa jam’iyya ta fito da ita, to aiwatar da ita shi ne abu muhimmi. Dan takarar gwamnan ya ce, ”Mu abin da yake tsarin cikin tafiyarmu shi ne yau a Najeriya abin da ake magana a kai shi ne kasarmu babu tsaro, sannan yau a kasarmu akwai talauci ga rashin aikin yi, to dukkan wadannan abubuwa sune abin da za mu mayar da hankalinmu a kai.”  Ya ce, ‘’Jihar Jigawa a yanzu na bukatar a fitar ma ta da hanyoyin da bakin kudi za su rika shigo ma ta ba iya na gwamnati ba.” Malam Aminu Ringim ya kara da cewa don ya fito takara fiye da sau daya bai ci zabe ba, ba wani abu ba ne don a tarihin jihar Jigawa babu wanda ya yi takara sau daya ya samu nasara in ban da Ibrahim Saminu Turaki, sai kuma kila Ali Sa’adu a wancan lokacin.  Dan takarar gwamnan ya ce, batun wai yadda za su tunkari manyan jam’iyyun siyasar kasar biyu wato APC da PDP, shi wannan ba abin damuwa ba ne.  Ya ce, ”Batun wai ya zamu tunkari sauran jam’iyyu, ai sai dai a ce ya za a yi su su tunkaremu? Su sun sani, mu mun sani, sannan kowa ya sani a jihar Jigawa, in dai ana maganar magoyin baya mai zabe ba a na maganar ko yaya ba, to kuwa kowaye sai dai a ce ya zai yi ya tunkaremu?”  Kuma a bari mu kama aikin a gani ya zamu yi, in ji shi.  A Jigawa, kamar sauran jihohin Najeriya, hukumar zabe ta INEC ta kafe sunayen ‘yan takarar da za su fafata a zaɓen gwamna. Kusan a iya cewa wannan ne karon farko a tarihin jihar, da aka samu manyan 'yan takarar da a ke ganin mafi yawansu na da ɗumbin magoya baya.	https://www.bbc.com/hausa/articles/cere4wn19lzo
entertainment	Daga Baki Mai Ita tare da Baba Dan Yarabawa	Daga Bakin Mai Ita shiri ne na BBC Hausa da ke kawo muku hira da fitattun taurari da mawakan masana'antar fim ta Kannywood kan abubuwa da suka shafi rayuwarsu zalla. A wannan kashi na 112, mun tattauna da tauraron fina-finan Hausa, Muhammad Shehu wanda aka fi sani da Baba Dan Yarabawa.	https://www.bbc.com/hausa/articles/c3g1qjp33yqo
health	Najeriya ta yi shirin ko-ta-kwana kan cutar Ebola	Najeriya ta ce ta bullo da matakai don shirin ko-ta-kwana kan cutar Ebola wadda ke kara bazuwa tun bayan barkewarta a Jamhuriyar Dimokradiyya Kongo da kuma Angola a baya-bayan nan. Cibiyar takaita yaduwar cutuka ta ce kwamitin shirin tunkarar cutar ebola a Najeriya ya dauki matakai da dama ciki har da tabbatar da ganin cibiyar kai daukin gaggawa ta kasa na aiki kuma a yanzu haka tana cikin shirin ta-kwana. Haka zalika, ayarin jami'an kai daukin farko na kasa suna nan a cikin shirin kai agaji cikin sa'a 24, idan bukatar haka ta taso. Cibiyar takaita yaduwar cutuka ta ce matakan sun zo ne sakamakon aikin tantance hatsarin bazuwar cutar ebola daga kasashen Jamhuriyar Dimokradiyyar Kongo da Uganda zuwa Najeriya, wadda aka tabbatar kasadar 'yar kadan ce. Cibiyar takaita yaduwar cutuka ta ce tana bibiyar bullar kwayar cutar ebola a kasashen biyu. A ranar 11 ga wannan wata ne ma'aikatar lafiyar Uganda ta tabbatar da bullar cutar ebola a lardin Kasese kusa da kan iyakar Jamhuriyar Dimokradiyyar Kongo. An gano cutar ce a jikin wani yaro dan shekara biyar bayan wata ziyara da ya kai yankin Mabalako a jamhuriyar Dimokradiyyar Kongo inda ya halarci jana'izar kakansa, wanda cutar ta yi ajalinsa a ranar 1 ga watan Yuni. Hukumomi sun gano tare da tantance mutum takwas da yaron ya yi hulda da su kuma tuni aka fara bibiyarsu kut-da-kut. Cibiyar takaita yaduwar cutuka a Najeriya ta ce jami'an lafiya a jihohin da ke manyan hanyoyin shigowa irinsu Lagos da Kano da Abuja da Fatakwal suna cikin shirin ta-kwana.	https://www.bbc.com/hausa/labarai-48659623
religion	Bidiyon Ku San Malamanku tare da Malam Ibrahim Mustapha Malik	Ku latsa hoton da ke sama don kallon bidiyon: Fitaccen malamin addinin musulunci a jihar Borno arewa maso gabashin Najeriya Malam Ibrahim Mustapha Malik ya ce ya samu karatun addini a ƙasar Saudiyya kuma ya yi karatun boko har zuwa digiri na biyu. Malamin ya ce yana cikin manyan almajiran Sheikh Abba Aji fitaccen malamin addinin musulunci a jihar Borno. Ya ce ya yi karatun litattafai da dama wurin malaminsa Shekih Abba aji.	https://www.bbc.com/hausa/media-59256239
technology	Cryptocurrency: Makarantar da ta fara karɓar kuɗin intanet a matsayin kuɗin makaranta a Kano	"Wata makaranta mai zaman kanta a jihar Kano da ke arewacin Najeriya ta fara karɓar kuɗin intanet na cryptocurrency a matsayin kuɗin makarantar da ɗalibai za su dinga biya. Shugaban makarantar, Sabi'u Musa, ya shaida wa BBC Hausa cewa ya ɗauki wannan mataki ne don ganin yadda kuɗin intanet yake ta samun ƙarin karɓuwa a duniya. A ranar Alhamis ne Malam Sabi'u ya fara shaida wa manema labarai wannan mataki nasa da wadda makarantar New Oxford Science Academy da ke unguwar Chiranchi ta ɗauka. Ya ƙara da cewa hukumar makarantar ba ta ɗauki matakin ba sai da ta tuntuɓi iyayen yara don jin ta bakinsu. ""A haƙiƙanin gaskiya mun fito da wannan tsari ne ganin yadda duniya ke ta tururuwa wajen amfani da kuɗin intanet,"" a cewarsa. ""Kuma Alhamdulillah yanzu idan kuka duba ƙasashe irin su El-Salvador sun halatta cryptocurrency ya zama kuɗin kashewa a ƙasar. ""Duba da irin wannan ci gaba da kuma hasashen da masana ke yi, na tabbata nan da shekaru kaɗan cyrptocurrency zai mamaye harkar kuɗaɗe a duniya,"" in ji shi. Malamin ya ce hakan ce ta sa ya ga irin wannan ci gaba bai kamata a bar ƙasa irin Najeriya a baya ba, ""duk da dai ƙasarmu mai tasowa ce amma ya kamata a tafi da mu a wannan tsarin don ƙasashen da suka ci gaba ma sun saka ɗamba."" Ya ce ya ga kamatar ya shiga cikin tsarin tun a farko-farkonsa kafin lokaci ya ƙure, ya zama damar ba ta da yawa. 'Ba tilas ba ne' Amma ya jaddada cewa ba a wajabta biyan kuɗin makaranta da cryptocurrency ba, zaɓi ne ga iyayen da suka ga suna da buƙatar hakan, waɗanda ba su da buƙata kuma sai su biya yadda suka saba. ""Tuni muka samu hadin kan da yawa daga iyayen yaran, don ko a jiya ma wasu sun zo sun biya da Dutch coin, ka ga wannan ci gaba ne sosai. ""Wani daga cikin iyayen ma farin ciki ya bayyana ƙarara da wannan mataki. Saboda ya ce a yanzu dama ana cikin hali na rashin kudi a ƙasar, to sai ga wannan zaɓin, da ma kuma yana da coins (silalla ko kuɗin intanet) ɗin a ajiye. ""Shi kenan sai ya ga ai faɗuwa ta zo daidai da zama."" Malam Sabi'u ya ce suna bayar da adireshin asusun makarantar na intanet wato wallet sai mutum ya tura coins ɗin ta intanet. Harkar dai ba ta amfani da kuɗi laƙadan ba ce, harka ce da ake tura komai ta intanet. Malamin ya byayana farin cikinsa da jin dadinsa kan yadda lamarin ya fara samun karɓuwa da kuma fatan abin zai ci gaba da samun tagomashi. Sai dai a yayin da wannan makaranta ta fito da wannan sabon tsari, shi kuma Babban Bankin Najeriya (CBN) a watan Fabarairun 2021 ya fitar da sanarwar dakatar da amfani da kuɗin na intanet da dangoginsa sannan ya umarci bankuna su rufe duk wasu asusu da ke aiki da kuɗin. Ita ma hukumar da ke kula da hannayen jari a Najeriya, SEC wacce a baya ta taɓa nuna a shirye take ta amince da kuɗin intanet, ta goyi bayan matakin na CBN. Ta ce ba za ta amince da shi ba a yanzu har sai tsarin bankunan Najeriya ya samar da hanyar amfani da kuɗin inatent yadda ya kamata - kamar dai yadda CBN ya ce."	https://www.bbc.com/hausa/labarai-57608990
sports	Ko Morocco za ta ci Croatia ta zama ta uku a Gasar Kofin Duniya a Qatar?	Croatia za ta kara da Morocco a wasan neman mataki na uku ranar Asabar a Gasar Kofin Duniya da ake yi a Qatar. Morocco ta kawo wannan matakin bayan da ta yi rashin nasara a wajen Faransa a karawar daf da karshe, ita kuwa Croatia ta sha kashi a hannun Argentina. Kociyan Morocco, Walid Regragui ya ce kasar tana alfari da za ta buga wasa na bakwai a Gasar Kofin Duniya a Qatar, duk da cewar ba ta kai wasan karshe ba. Ko a yanzu Morocco ta zama ta farko daga Afirka da ta kai daf da karshe a babbar Gasar tamaula da Fifa kan gudanar tun daga 1930. Morocco da kuma Croatia, wadda ta yi ta biyu a Rasha na fatan kara fuskantar juna a neman mataki na uku a Qatar, bayan da suka tashi ba ci a karawar cikin rukuni. Sun kara ba ci a rukuni na shida ranar 23 ga watan Nuwamba a filin wasa na Al Bayt, sai dai Regragui na fatan Morocco ta zama ta uku a Qatar. Watakila shi ne wasa na uku da kyaftin, Luka Modric, mai shekara 37 zai yi wa Croatia, mai taka leda a Real Madrid. Labari kan tawagogin biyu Regragui ya tabbatar cewar Romain Saiss na jinya, ba zai yi wasan ba, wanda ya saka shi a daf da karshe amma rauni ya hana shi sakat a minti na 20 da fara tamaula. Croatia za ta yi fafatawar ba tare da Marcelo Brozovic, wanda ya ji rauni a karawar da Argentina ta yi nasara a daf da karshe. Haka shima mai tsaron bayan Croatia, Josko Gvardiol na jinya ba zai yi wasan ba. Wasu batutuwan da ya kamata ku sani Daga wasa 19 da aka buga a baya, ba wanda ta kai bugun fenariri, sai guda daya da ta kai ga karin lokaci a 1986 tsakanin Faransa da Belgium. Tawaga daga Turai ta yi ta uku a Gasar Kofin Duniya 10 da aka yi a baya tun bayan da Brazil ta yi nasara a kan Italiya a 1978. Wannan shi ne wasa na biyu a matakin neman na uku da Croatia za ta yi, bayan da ta ci Netherlands 2-1 a 1998. An zura wa Croatia kwallo uku a karawar da ta yi da Argentina a daf da karshe a Qatar, fiye da wadanda aka zura mata a raga a karawa biyar a 2022. An kuma kai mata hare-hare har sau 75 fiye da kowacce tawaga a Qatar. Kwallo biyu ne suka shiga ragar Morocco da Faransa ta yi nasara, bayan da Morocco ta ci gida a wasan da ta yi nasara a kan Canada da ci 2-1 a cikin rukuni. Za ta zama ta takwas mai wasa biyar da kwallo bai shiga ragarta ba a Gasar Kofin Duniya, bayan bajintar Netherlands (1974), Italy (1990), Brazil (1994), Faransa (1998), Jamus (2002), Italiya (2006) da kuma Sifaniya (2010). Modric ya buga dukkan wasan Croatia shida a Qatar, mai tsaron raga Peter Shilton (1990) da Dino Zoff (1982) sune kan gaba masu shekara 37 da suka yi karawa bakwai gabaki daya. Ivan Perisic ya ci kwallo shida a Gasar Kofin Duniya - saura daya ya sha gaban Davor Suker a matakin kan gaba a ci wa Croatia kwallaye a babbar Gasar ta Fifa..	https://www.bbc.com/hausa/articles/c13kdky7rn7o
business	NNPC: Kamfanin mai na Najeriya ba zai saka kudi a asusun gwamnati ba a watanni masu zuwa	"Rahotanni sun ambato kamfanin mai na Najeriya NNPC na cewa ba zai iya sanya ko sisin kwabo ba a asusun tarayya a watan Mayu mai zuwa. Kamfanin ya ce hakan ya zama wajibi ne saboda gibin da ya samu a kudaden shiga Naira biliyan dari daya da goma sha daya (N111bn) a watan Fabrairun da ya gabata. Ya kuma kara da cewa, ga kuma yawan kudaden da yake kashewa wajen bayar da tallafi ko rangwamen farashin man fetur a kasar. Wata majiya a kamfanin na NNPC ta tabbatar wa da BBC cewa lallai kamfanin ya rubuta wasika ga kamfanin babban akanta na Najeriya yana shaida masa halin da ake ciki. Majiyar ta kuma ce a duk wata, kamfanin kan kashe Naira biliyan dari daya wajen biyan kudaden tallafin mai da nufin saukaka farashin albarkatun man fetur da jama'ar kasar ke amfani da su. NNPC din dai na nuni da cewa wannan yanayi ya sanya shi cikin tsaka mai wuya, da idan ya cigaba da bayar da gudumawa ga asusun tarayya, ba zai iya biyan tallafin mai ba, lamarin da ka iya sa farashin man ya yi tashin gwauron zabi a kasar da kuma kara tsadar rayuwa ga talakawan kasar. A bangare guda kuma idan ya biya tallafin ba zai iya saka kudi ga asusun tarayya ba kuma shine matakin da ya dauka a yanzu. Sai dai kuma wannan shi ma rashin bayar da gudumawa ga baitulamlin zai iya yin illa ga kudaden shiga na gwamnatoci a matakan tarayya, da jihohi, da kuma kananan hukumomi, abinda wasu ke ganin ka iya shafar gudanar da ayyuka da kuma biyan albashin ma'aikata. Dakta Muhammad Shamsudden, malami a sashen nazarin tattalin arziki a Jami'ar Bayero dake Kano ya ce akwai ayar tambaya ga ikrarin na kamfanin mai na kasa. ""Ai abubuwan dubawa guda biyu ne shi wannan ikirarin da kamfani na NNPC ke yi shin gaskiya ne ko kuwa akwai alkaluma da suka nuna sabanin haka?'' in ji masanin. Ya kuma ce shi bai ga yadda za a iya biyan tallafin mai na biliyan dari da goma sha daya a wata daya ba musamman idan aka duba abubuwan da suka faru a baya. ""Misali a shekarar 2019 gaba daya tallafin man da Najeriyar ta biya kamar yadda shi kamfanin NNPC ya fitar da alkaluma, biliyan dari bakwai da hamsin da biyu a shekara guda"". ""Wannan ya nuna duk wata daya bai wuce biliyan sittin da uku ba amma sai yanzu ga shi suna maganar kashe biliyan dari da goma sha daya."" ""Baya ga haka ko da gaske ne ana biyan wannan tallafi amma ai man fetur din ya tashi a kasuwar duniya,"" a cewar Dakta Shamsudden. Masanin ya kuma bayyana cewa kasar ta yi kasafin kudi na man fetur kan dala 40 kan ko wace ganga a Najeriya, amma a yau yadda ake sayar da danyen mai ya kai dala 68 kan ko wace ganga- karin kashi 70 cikin dari na abinda Najeriya ta kasafta kenan. ""To idan haka ne menene zai hana a biya wannan tallafi biliyan dari da goma sha daya a wancan karin da aka samu?"", in ji shi. Masanin ya kuma ce misali idan ma NNPC din ya gaza biyan abinda ya saba biya a asusun tarayya da ake rabawa, ya ce abinda ya gani a watan Maris an raba kudi dala biliyan dari shida da tamanin da daya a Najeriya, kuma a ciki abinda NNPC ya bayar bai wuce naira miliyan sittin da hudu ba, wanda bai kai ko kashi goma cikin dari na abinda gwamnatocin kasar suka raba ba. Shamsudden ya ce gwamnatocin jihohi da na kananan hukumomi mafi yawancin kudin da ake ba su yana zuwa ne daga haraji. Ya kuma kara jaddada cewa ""Kudaden shiga da ke zuwa daga kasashen waje su ne mafi yawa da ke zuwa daga man fetur, amma mafi yawan abinda ake rabawa a gwamnatance na daga harajin cikin kasa da kuma wanda ake dauka daga asusun ajiyar rarar man fetur, amma shi ne mafi yawan abinda ake rabawa a cikin kasa"". ""Wannan magana ce ta yin ban-tsoro don ya nuna lallai sai ya cire tallafin mai, don haka ya ke korarin cewa tallafin mai ya hana shi bai wa gwamnatin kasa kudi,'' in ji dakta Shamsudden. Najeriya na daga cikin kasashen da ke kan gaba a duniya wajen arzikin mai, kuma kasa ce da arzikin ta ya dogara kacokan kan kudaden shiga daga man fetur. Kan haka ne tattalin arzikin ya gigita a sakamakon mummunan faduwar farashin danyen mai a kasuwannin duniya wanda annobar korona ta haddasa. A bangare guda kuma, kasar ba ta da managartan matatun man fetur, wanda ya tilasta mata sayar da danyen man ta a kasashen waje, kana ta sayo tatattun albarkantun man domin amfanin jama'a a cikin kasar. A wannan tsari mai rauni ne kuma kasar ke biyan kudaden tallafin mai domin saukaka farashin man a gidajen mai a kasar. Masu sharhi kan al'amuran yau da kullum sun sha kokawa kan cewa wannan tsarin na cike da almundahana ta yadda 'yan kasar ke cewa sun kasa fahimtar yadda ake tafiyar da tsarin."	https://www.bbc.com/hausa/labarai-56935506
entertainment	Rahama Sadau na shan yabo da suka bayan shekara bakwai a Kannywood	"Masu bibiyar shafukanmu na sada zumunta da muhawara da ma wasu da ke bin diddigin rayuwar fitacciyar tauraruwar Kannywood, Rahama Sadau, sun bayyana ra'ayoyi mabambanta a daidai lokacin da take cika shekara bakwai tana harkokin fim. A ranar Alhamis ne tauraruwar, wadda aka fi sani da Priyanka saboda kaunar da take yi wa tauraruwar fina-finan India Priyanka Chopra, ta sanar da cewa ta cika shekara bakwai tana fitowa a fina-finan Hausa. A sakon da ta wallafa a shafinta na Instagram, Rahama Sadau, ta gode wa Allah bisa nasarorin da ta samu cikin shekara bakwai da ta yi tana fitowa a fina-finai. Sakon yana dauke da hoton fim dinta na farko, Gani Ga Wane, wanda ta fito a matsayin budurwar Ali Nuhu kodayake wani dattijo a fim din, Shehu Hassan Kano, ya nuna cewa yana son aurenta. Tun daga wancan fim din, Rahama ta fito a fina-finai masu dimbin yawa - na Hausa da na turanci da ake yi a Kudancin Najeriya. Baya ga haka, ta dauki nauyin shirya fina-finai a kamfaninta na Sadau Movies, musamman fitaccen fim din nan na Mati A Zazzau da kuma Rariya. Wasu daga cikin fina-finan su ne Jinin Jiki Na, Farin Dare, Wutar Gaba, Kasa Ta, Wata Tafiya, da Halacci. Kazalika wasu daga cikin fina-finan turancin da ta fito sun hada da Sons of Caliphate, Up North, If I Am President, da Zero Hour. Mutane da dama sun bayyana ra'ayoyi daban-daban a kan sakon da muka wallafa a shafukan sada zumuntar BBC Hausa a Facebook da Twitter da kuma Instagram inda muka nemi su gaya mana fim din tauraruwar da ya fi burge su. A shafin Instagram, Khaleed Ringeem da Abba Mai Shadda sun ce sun fi son fim dinta na Kanwar Dubarudu. Sai dai Bello Kadir Kad ya ce: ""Ni fim din nata bai taba burge ni ba."" A shafin Twitter, @Laddon_Gusau ya ce ya fi son fim din Mati A Zazzau. Su kuwa @ShapeeuBaddo da @Abdull_Azeezz sun ce sun fi son Matar Mutum. A shafinmu na Facebook ma an samu ra'ayoyi daban-daban kan tauraruwar. Real Journalist Mukhtar ya ce: ""Fina-finanta da dama suna burge ni kuma jarumata ce sosai; yanzu ne dai na yi baya da ita bayan shigowar Maryam Yahaya."" Isah Kayarda ya ce: ""Babu wata burgewa da ta yi, film dinta mafi yawa wulakanta tarbiyar addinin ce da al'adun mu, tunda take sana'ar film ba ruwanta da nuna mutuncin addininta, ballantana al'adar ta."" Sai dai ita kanta tauraruwar ta ce tana son dukkan fina-finanta. A nasa bangaren, Barrister M. Runka addu'a ya yi mata yana mai cewa: ""Ni a gaskiya na kasance daya daga cikin masoya Rahama Sadau sannan kuma a kodayaushe ina sa ta cikin addu'ata kamar yadda nake yi wa sauran 'yan uwana. Fatana a koyaushe Allah ya ba ta miji na gari ta yi aure kamar kowace mace."""	https://www.bbc.com/hausa/labarai-54208855
entertainment	Fina-finan Kannywood mafiya shahara a 2020	"Daga Muhsin Ibrahim na Jami'ar Cologne; muhsin2008@gmail.com Shekarar 2020 ta zo da abin da ba a taɓa gani a baya-bayan nan ba, saboda sauyin da cutar coronavirus ta kawo a duniya. An sassaka dokar kulle a ƙasashe daban-daban. An sa sai mutane sun ba da tazara tsakaninsu, sai kuma sun saka takunkumi a fuska, da sauran tsare-tsare. Ga shi cutar ta kawo naƙasu wa masana'antun fim, kama daga Los Angeles zuwa Lagos, daga Mumbai zuwa Mombasa, daga Alƙahira zuwa Kano, wanda hakan ya tilasta wa sinimomi da dama rufewa. Saboda haka, ta sa dole an daina ɗaukar fim tare da nuna shi. Amma duk da haka an sami ci gaba ta fannin talabijin da kuma manhajar kallon bidiyo kai-tsaye (wato Video on Demand, VoD). Sannan hakan ya sa an sami cigaba wajen samar da hanyoyin nuna shirye-shiryen fim ta manhajar YouTube. A arewacin Najeriya, an sami shirye-shirye irin su Kwana Casa'in, Gidan Badamasi, Labarina, Izzar So, A Duniya, Na Ladidi, da sauransu. Kannywood ta fara wannan shekarar da ƙafar dama bayan shirin Mati A Zazzau ya sami karɓuwa. Saboda haka, masu kallo sun yi tsammanin fitowar fina-finai kamarsa ko ma waɗanda suka fi shi. Duk da cewa fina-finai kaɗan furodusoshin suka sami damar yi, amma a cikinsu akwai masu kyau da kuma akasin haka. Abu ne a fili cewa wannan cutar ta kawo tsaiko wa abubuwa da dama a Kannywood. A taƙaice dai, waɗannan su ne fina-finan da nake ganin sun yi zarra. A kuma lura cewa yadda aka jera su ba yana nuna wani ya fi wani daraja ba ne. A matsayinsa na ci gaban Mati da Lado, wannan fim ɗin ya fara ne a wajen da Mati (Sadiq Sani Sadiq) yake ta gararamba a wani ƙauye bayan tserewar da ya yi daga Rimau. Shi da ɗan'uwansa Lado (Tahir I. Tahir) sun jima suna damfarar mutanen Rimau da sunan cewa su malaman addini ne. Daga baya kuma sai mutanen garin suka fatattake su bayan sun gano su waye su. Mati sai ya tsinci kansa a Zazzau, inda ya ci sa'a nan ne mahaifinsa ya yi rayuwa har ya bar dukiya mai tarin yawa a hannun wani amininsa. Sauran fim ɗin kuma duk ya ginu ne a kan yadda Mati yake ta ƙoƙarin samun wannan dukiyar ta kowace hanya. Yaseen Auwal ne ya ba da umarni, yayin da Rahama Sadau da kuma Sadiq Sani Sadiq suka shirya shi. Ba shakka wannan shiri ya sami karɓuwa saboda yadda Rahama Sadau da sauran abokan aikinta suka yi ruwa da tsaki wajen ganin ya karaɗe ko'ina. A fim ɗin, Bashir (Adam A. Zango) ya taso a hannun mahaifiyar da take sakalta shi har ya lalace, wanda daga baya ya koma shaye-shaye. Bayan ya gudu daga gida, sai ya dawo kamar wani mahaukaci. Wata rana, Nabila (Aisha Tsamiya), wacce ƴar manyan mutane ce, ta kawo gyaran mota a kusa da bolar da Bashir da abokansa suke shaye-shayensu. Shi kuwa sai ya zo garejin ya roƙi makaniken da su taimaka masa da abinci kamar yadda ya saba. Sai suka kore shi, saboda ba wa kwastomarsu kariya. Ita kuma sai ta tausaya masa. Ta yi ƙoƙari wajen nemo shi tare da dawo da shi yanayi mai kyau kamar yadda yake kafin ya fara shaye-shaye. Daga baya sai ta fara sonsa, har ta ce masa ya aure ta—mahaifinta kuwa ya yi fatali da wannan batu. Bayan ta yi hatsari ta koma tafiya a keken guragu, sai wanda za ta aura ya guje ta. A nan ne fa mahaifinta ya fahimci cewa ba mai auren ƴarsa sai mai sonta tsakani da Allah—wannan kuwa ba kowa ba ne illa Bashir. Duk da cewa labarin ba wani sabon abu ba ne da ba a taɓa yinsa ba, amma yadda aka shirya shi ya cancanci yabo. Sadiq N. Mafia ne darakta. Abdul Smart kuma shi ne furodusa. Alaƙar fim mai gamsarwa tsakanin Zango da Tsamiya a fili take, sannan yadda suka nuna ƙwarewa a cikin shirin abin a jinjina musu ne. Alhaji Sammani (Rabi'u Rikadawa) wani attajiri ne wanda ke zaune lafiya da iyalansa. Ba zato ba tsammani sai ya faɗa son wata matar aure, Karima (Balkisu Shema), wacce ta yi haƙuri take zaune da mijinta, Badamasi (Ali Nuhu), wanda ba kuɗi ne da shi ba. Ta ƙi amincewa da soyayyar Sammani. Bayan aminiyarta (Fati Washa) da mahaifiyarta da mijinta sun matsa mata lamba, sai kawai ta miƙa wuya. Fim ɗin a cike yake da cakwakiya, amma kuma ya haɗu. Ƙarshensa zai iya sa mutane su koyi irin wannan ɗabi'a duk da cewa Kannywood na cikin al'umma da ke taka-tsantsan da tarbiyyar al'ada da kuma ta addini. Sunusi Oscar 442 ne y aba da umarni. Alhaji Sheshe kuma ya shirya fin ɗin. Aminu Sharif da Fati Washa sun taka rawar gani. Rabiu Rikadawa ma ya nuna bajintarsa a wannan shirin. Wannan shirin ya fita daban daga sauran fina-finan da ake yi a Kannywood. Labari ne a kan wani mai matsalar ƙwaƙwalwa, wato Umar (Umar M. Sharif), wanda ake masa gwajin lafiyar ƙwaƙwalwa. A farkon fim ɗin an nuno shi yana soyayya da Fati (Fati Kinal), wadda daga baya ta rasu. Da abin ya dame shi, sai kawai ya yi ta-maza ya mance da ita, ya koma makaranta har ya kammala. Bayan ya tafi bautar ƙasa (wato NYSC) a Jigawa, sai ya ga waccar Fatin dai, amma kuma ta nuna ba ta ma san shi ba. Ya yi iya ƙoƙarinsa don tunatar da ita rayuwar da suka yi a baya. Sai dai da yawa daga cikin masu kallon fim ɗin sun ƙalubalanci yadda aka tafiyar da shirin. Nuna al'amura mabanbanta guda biyu da aka yi—duk da cewa suna da alaƙa—a ɓangare guda, za a iya cewa ma'ana ba ta fito ba, a ɗaya ɓangaren kuma, za a iya cewa bai kama hankali ba. Hakanan wasu wurare a fim ɗin sun yi kama da wani fim mai suna Hafeez wanda duk furodusa ɗaya ne ya yi su, sannan ƴan wasan da suka yi wannan su suka yi wancan. Kamal S. Alkali shi ne darakta. Bashir Maishadda kuma shi ne furodusa. Voiceless fim ne da yake magana game da ta'addancin Boko Haram na sace ƴan matan Chibok. Labari ne a kan wani mai suna Goni (Adam Garba) da kuma Salma (Asabe Madaki)—waɗanda ""Sojojin Aljanna"" suka yi garkuwa da su. Duk da cewa soyayyarsu ta taimaka wajen gina labarin, amma ba ita ce ginshiƙi ba. Abin da dai shirin ya ta'allaƙa a kai shi ne, ta'addanci da abubuwan da yake haddasawa. Fim ɗin ya sha yabo daga waɗanda suka kalle shi—Musulmi da Kirista—saboda yadda ya fito da irin wannan maudu'i mai cike da sarƙaƙiya. Duk da cewa sunan fim ɗin da Turanci ya fito, zantukan cikinsa da Hausa aka yi su. Da yawan jaruman fim ɗin Hausawa ne, amma waɗanda suka shirya shi ba Hausawa ba ne: daraktan shi ne Robert O. Peters, furodusa kuma Rogers Ofime. A taƙaice dai, wannan kamar ƙalubale ne ga mutanen Kannywood da yawanci suke satar fasaha daga Bollywood duk da cewa ga abubuwa da dama a kusa da su da ya kamata su yi fim a kai. The Milkmaid shi ma dalilin Boko Haram da kuma wani hoton matan Fulani masu sayar da nono a bayan naira 10 aka shirya shi. Najeriya ta miƙa shi ga Oscars (2021) a matsayin wanda ta zaɓa don shiga gasar ƙasa da ƙasa inda za a zaɓi fim ɗin da ya fi kowanne zarra. Wannan fim shi ne na biyu da ya taɓa zuwa wannan matakin, bayan Lionheart na Genevieve Nnaji, amma kash, bai samu karɓuwa ba. The Milkmaid, wanda aka shirya shi a Jihar Taraba, yana ba da labarin wata mata mai sayar da nono ne, wato Maryam Booth, wacce ƴan Boko Haram suka sace mata ƴar'uwa. Duk da ban kalle shi ba, amma miƙa shi da Najeriya ta yi don ya shiga gasa ya nuna cewa ya dace na ƙirgo shi a nan. Ba Hausawa ba ne suka yi shi, amma zantukan ciki da Hausa aka yi su. Sannan tallen fim ɗin kawai ya nuna cewa zai ƙayatar. Wataƙila wannan zai iya zama wani ƙalubale ga masu shirya fim a Kannywood, domin wannan ma Desmond Ovbiagele ne ya rubuta shi, sannan shi ne daraktan kuma furodusa a lokaci guda. Wannan kuma labarin wasu ma'aurata ne, Yusuf (Yakubu Mohammed) da kuma Zahra (Maryam Booth), waɗanda ɗansu, wato Jalil, ya kamu da rashin lafiya har aka buƙaci naira miliyan 33 domin yi masa aiki. Su kuma ba su da wannan kuɗin duk da sun nemi taimako ta intanet. Shi kuwa Yusuf ya ƙi bin haramtacciyar hanya don nemo wannan kuɗi. Ashe hakan bai yi wa mahaifiyarsa daɗi ba. Zahra ma'aikaciyar gidan talabijin ce sannan tana da aboki, Jazzy (Sadi Sawaba), wanda yake neman kuɗi ido-a-rufe don ya biya bashi. Saboda haka sai Jazzy da surukar Zahra suka yi ƙaryar an yi garkuwa da ita surukar saboda kawai su sami kuɗi a wajen Yusuf da Zahra da kuma wan Yusuf (attajiri) wanda a farko ya ƙi taimakonsu saboda rikicin cikin gida. Fim ɗin yana da wasu ƴan matsaloli, kamar su ƙawance da ke tsakanin Zahra da Jazzy, rashin bayyana dalilin da ya sa Jazzy ke maitar kuɗi, rashin cigaban wasu wurare, da sauransu. Duk da haka, shirin ya yi kyau. Sannan kuma wannan ma ba Hausawa ne suka yi shi ba amma cikin harshen Hausa aka yi shi. Yawanci jaruman fim ɗin Hausawa ne. Leslie Dapwatda ne daraktan yayin da Kelly D. Lenka ne furodusa."	https://www.bbc.com/hausa/rahotanni-55448311
politics	Ra'ayi Riga: Tirka-tirkar da ake ciki kan rajistar katin zaɓe a Najeriya	Latsa hoton sama ku saurari cikakken shirin: Shirin Ra'ayi Riga na wannan makon ya tafka muhawara kan tirka-tirkar da ake yi kan rajistar katin zaɓe a Najeriya yayin da ake tunkarar babban zaɓe na 2023. Shirin wanda yake zuwa muku ta rediyo duk daren Juma'a ya samu halartar baƙi da kuma wasu daga cikin masu sauraro. A watan Fabarairun 2023 ne 'yan Najeriya za su kaɗa ƙuri'a a babban zaɓen da za a zaɓi gwamnoni da 'yan majalisar jiha da na tarayya, har ma da shugaban ƙasa.	https://www.bbc.com/hausa/labarai-61845428
religion	Sheikh Jingir ya sauya matsayinsa kan coronavirus	"Ash-Sheikh Muhammad Sani Yahaya Jingir, malamin addinin Musulunci na kungiyar Izala da ke Jos arewa ta tsakiyar Najeriya, wanda ya ce coronavirus ba gaskiya ba ce, yanzu ya ce tabbas cutar gaskiya ce. Wata sanarwa da Shiekh Nasiru AbdulMuhyi, shugaban gudanarwa na kasa na kungiyar Jama'atu Izalatul Bidi'a wa ikamatus Sunnah ya aike wa manema labarai ranar Litinin, ta ce za ta yi biyayya ga dukkan dokokin da gwamnatin tarayya da na jihohi suka sanar domin dakile yaduwar coronavirus. ""Kwamitin Koli na kasa na JIBWIS a karkashin jagorancin Ash-Sheikh Muhammad Sani Yahaya Jingir ya sanar da bin dukkan umarni na harkokin lafiya da zamantakewa da gwamnatin tarayya da gwamnatocin jihohi suka dauka domin yakar COVID-19 a Najeriya. ""Domin nuna cewa tana goyon bayan wanan umarni, kungiyar ta dauki matakan kare lafiya, wadanda suka hada da samar da man goge hannu na hand sanitizer a ofisoshi da wuraren ibada, bai wa juna tazara da kuma rufe dukkan makarantun rainon yara da firamare da makarantun gaba da sakandare inda dalibai fiye da miliyan bakwai ke karatu a duk fadin Najeriya,"" in ji sanarwar. Kazalika kungiyar ta dakatar da tarukan karatun  Qur'ani na alkalai da malamai da sauran masu alkalanci, in ji sanarwar. A baya dai Ash-Sheikh Jingir a wani bidiyo ya soki matakan da gwamnati ta dauka na hana Sallar Juma'a da ma rufe Ka'abah da Saudiyya ta yi, yana mai cewa Yahudawa ne suka kirkiro coronavirus domin hana Musulmai aikin Hajji. Daga bisani, Malamin ya sake yin hira da 'yan jarida inda ya soki matakin, sannan ya ce babu wanda ya isa ya hana su halartar sallah cikin jam'i. Lamarin dai ya  jawo masa suka daga bangarori da dama inda wasu malaman suka bukaci Musulmai su yi watsi da kalaman malamin. Karin labarai masu alaka"	https://www.bbc.com/hausa/labarai-52090113
technology	Abin da ya sa na kirkiro manhajar kallon fina-fina Hausa	Ku latsa hoton da ke sama don kallon bidiyon: Hajiya Maijidda Shehu Modibbo ta kirkiri wata manhaja da ke dauke da fina-fina da wakokin Hausa da ake kira Kallo. Ta ce makasudin da yasa ta kirkiri manhajar shi ne shigowan fasaha da ya sa kowa na dauke da waya, babu masu amfani da cd ko kaset. Ta kara da cewa akwa ma'abotan kallon fina-finan Hausa da dama a fadin duniya, hakan ya sa ta yi tunanin fara wannan dandali.	https://www.bbc.com/hausa/media-59585656
business	Abu huɗu da suka jawo dala ta haura N600 a Najeriya	"A ranar Asabar 22 ga watan Mayun 2022 ne dalar Amurka ta ƙara tsada idan aka kwatanta ta da nairar Najeriya, inda a karon farko a tarihi aka sayar da dala ɗaya a kan naira 610 a kasuwar bayan fage. Sai dai duk da haka, dalar ba ta sauya farashi ba a hukumance a kan naira 419. Amma ƴan ƙasar da dama da suka dinga ƙaroafi a kan hakan sun bayyana damuwa a kan yadda dalar ba ta samuwa a hukumace daga bankuna ko da mutum yana da sahihan takardun yin tafiya wata ƙasa, wacce gwamnati ta sharɗanta cewa za a iya bai wa mutum Mutane da dama da BBC Hausa ta zanta da su sun nuna matuƙar damuwa kan wannan hawa da dalar ta sake yi, sun kuma bayyana takaicin da suke ji na yadda dalar ba ta samuwa ta daɗin rai. Kazalika mutane sun yi ta bayyana ra'ayoyinsu a shafukan sada zumunta kan wannan tashin gwauron zabi da dala ta yi a kan naira. Lamarin tashin dala abu ne da yake taɓa kowa a ƙasar, saboda a kowane lokaci dalar ta tashi to sai an samu ƙaruwar farashin abubuwan yau da gobe ko da kuwa wanda ake kasawa a titi ne. Ga abin da wasu ke cewa a dandalin Tuwita: @Dsage_BigHeart ya yi shaguɓe ne da cewa: ""Yanzu dala ɗaya ana sayar da ita a kan naira 610, lallai Najeriya tana samun ci gaba, sai ya saka alamun dariya😂😂. @mayorsoaga ya ce: ""A yanzu da dala ta kai sama da naira 600, hakan na nufin matsakaicin albashin ma'aikaci na tsawon kwana 30 a ƙsar bai wuce dala 50 ba."" @JFK__1 ya ce: ""Dala ta kai naira 610… Najeriya kar ki kashe mu. BBC Hausa ta tattauna da wasu ƴan kasuwar canji ta bayan fage da kuma ƙwararru kan tattalin arziki, kuma kusan duk bakinsu ya zo ɗaya, inda suka bayar da dalilai huɗu da suke ganin sun jawo hakan. 1. Ƙaruwar tafiye-tafiye Wani masanin tattalin arziki Dr Shamsudden Muhammad, ya shaida wa BBC cewa ƙaruwar tafiye-tafiye da aka samu saboda sassauta dokokin kullen korona da ƙasashen duniya suka yi ya sa dalar ta sake tsada, saboda kuɗi ne da ake buƙata don yin bulaguron. ""Kwanan nan masu zuwa Umara sun ƙaru, ga masu zuwa ƙasashen duniya don kasuwanci, duk waɗannan abubuwa ne da ke sa dala ta ƙara tashi,"" in ji masanin. Sannan akwai masu yin tafiye-tafiye domin neman lafiya zuwa ƙasashen waje wanda shi ma duk da dala ake amfani, kuma mutane na kokawa cewa ba sa samu daga bankuna ko da sun bi halastattun hanyoyin da gwamnati ta tanada don a samu a farashin gwamnati. Ya ƙara da cewa kuma tun da gwamnati ba za ta iya bayar da isasshiyar dalar ba dole a nema a wajen ƴan kasuwa, wanda su kuma suke ƙara mata kuɗi don ƙaruwar buƙatarta. 2. Zaɓukan fitar da gwani Wasu ƴan kasuwar canji uku da BBC Hausa ta zanta da su a birane daban-daban da suka haɗa da Abuja da Kano da kuma Lagos, sun ce hada-hadar zaɓukan fitar da gwani da ake ta yi a ƙasar na daga cikin dalilan da suka sa dalar ta yi tsada. Sun tabbatar da cewa daga ƙarshen makon da ya gabata zuwa makon da ake ciki, sun yi ciniki sosai daga wajen ƴan siyasa da ke sayen dala suna bayar da naira. ""Dama ita dala wani sa'in ta kan yi tsada ne idan akwai tsananin buƙatar ta a kasuwa. ""To su ƴan siyasa sun fi jin daɗin mu'amala da ita saboda ba sai sun dinga yawo da kuɗi mai yawa na naira niƙi-niƙi ba suna dakonsu. ""Ƴar dala kaɗan a ambulan ta isa su sallami jama'arsu ba tare da an ankara ba. Amma maganar gaskiya kam mun yi ciniki a ƴan kwanakin nan daga wajen ƴan siyasa,"" in ji dukkan mutane ukun da suka buƙaci a sakaya sunayensu. 3. Ƙaruwar sayo kaya daga ƙasashen waje Wannan ma wani dalili ne mai zaman kansa da ke sa farashin dala ke ta'azzara in ji masanin tattalin arzikin. ""Har yanzu ƴan kasuwa manya da matsakaita a Najeriya shigo da kaya suke yi daga ƙasashen waje irin su China da UAE da Indiya da sauran su. ""To wannan dalili ya sa buƙatar dalar na ƙaruwa, sai kuma take ƙara yin tsada, Aka kuma hadu da buƙatarta da ƴan siyasa ke yi, wannan shi ya sa ta yi wannna tashin gwauron zabin."" 4. Ɗalibai masu karatu a ƙasashen waje Wani dalili da ke sa farashin dalar ƙara tashi har da rububin da ɗalibai masu fita karatu ƙasashen waje ke yi na sayenta kamar yadda Dr Shamsudden ya faɗa. Ko a ranar Talata 24 ga watan Mayu wani bincike da babban bankin ƙasar ya gudanar, ya bayyana yadda a cikin watannin uku, 'yan kasar suka kashe fiye da dala miliyan 220 wajen neman ilimi a kasashen waje. Wannan ƙiyasi kawai ya isa nuna yadda buƙatar dala take ƙaruwa a ƙasar, domin da dalar ne ake biyan kuɗin karatu a ƙasashen wajen."	https://www.bbc.com/hausa/labarai-61569831
religion	Abin da ya sa mata da Musulmai ba sa samun albashi mai yawa a India	"M﻿ata na fuskantar nuna bambanci a wurin neman aiki, ana kuma biyan su albashin da bai taka kara ya karya ba, ko da suna da takardu da kuma ƙwarewa irin ta maza. Rahoton Oxfam kan nuna wariya a Indiya na 2022 ya zargi '' tsanar da al'umma da  kamfanonin da ke ba da aiki ke nuna musu ''ta hanyar ba su albashi dan kadan."" B﻿aya ga mata, wani rukunin jama'a da ke fuskantar irin wannan matsala su ne Musulman kasar, da kuma tsiraru. '﻿'Nuna bambanci wurin neman aiki shi ne lokacin da aka nuna tsana ko wariya ga wasu rukunin mutane, saboda yanayin halittarsu ko kuma inda suka fito,'' in ji Amitabh Behar shugaban Oxfam a Indiya. M﻿asu bincike a Oxfam sun duba yadda ake bayar da aikin gwamnati, da albashi, da lafiya da bashin noma daga 2004 zuwa 2020. S﻿un kuma gano cewa a duk wata ma'aikaci namiji na samun matsakaicin albashi da ya kai rupee 4,000, da ya yi daidai da dala 50 akan mata. H﻿aka ma wadanda ba Musulmai ba suna karbar matsakaicin albashi da ya kai rupee 7,000, akan Musulmai da sauran tsiraru da ke karbar abinda bai wuce rupee 5,000 ba. Indiya ta yi kaurin suna wurin muzguna wa mata, inda ake samun dubbai na zubar da cikin ‘ya’ya mata, kuma matan da dama na fara fuskantar wariya da kuntatawa tun daga haihuwa har karshen rayuwarsu. Kamar yadda alkaluman gwamnati suka nuna, kaso 25.1 ne na ma’ikata mata, wanda ya gaza kai wa na Brazil da Rasha da China da kuma Afrika ta Kudu. Oxfam ta ce hakan abun damuwa ne, la’akari da ci gaban tattalin arzikin da Indiya ta samu a shekarun da suka gabata. A 'yan shekarun nan annobar korona ta ta’azzara lamarin, da kuma kullen da aka shiga, wanda ya sa ayyuka suka yi karanci, aka rika korar mata daga aiki. Rahoton ya kuma ce mata da dama ba sa aiki saboda tarin lalurori da suka yi musu yawa gida, duk da ilimi da ƙwarewar da suke da ita. Rahoton na Oxfam ya bayyana cewa ""a farko-farkon watannin annobar Covid-19, an samu karuwar rashin aikin yi da kashi 17 a tsakanin Musulmai."" Ya kara da cewa ""nuna bambanci a Indiya ya wuce tsakanin al’umma, ya kai har bangaren tattalin arziki, in ji Mr Behan, inda ya kara da cewa ""gwamnati, da jam’iyyun siyasa, da masu yin dokoki, da ma kungiyoyin fararen hula dole su tashi tsaye, wurin gina sabuwar Indiya da ba bu nuna bambanci a cikinta."""	https://www.bbc.com/hausa/articles/c4n0p7deppqo
religion	Kurt Westergaard: Ɗan ƙasar Denmark da ya yi zanen ɓatancin Annabi Muhammad ya mutu	"Mai zanen shaguben nan a jarida dan kasar Denmark Kurt Westergaard, wanda aka fi saninsa saboda zanen da ya yi na Annabi Muhammad (SAW) wanda ya janyo ce-ce-ku-ce, ya mutu. Ya mutu yana da shekarun 84 bayn ya sha fama da jinya, kamar yadda iyalansa suka shaida wa jaridar Berlingske a ranar Lahadi. Westergaard mai zanen barkwanci ne a jaridar nan mai ra'ayin ƴan mazan jiya ta Jyllands-Posten  a farkon shekarun 1980. Ya yi suna ne a shekarar 2005 bayan wani zanen ɓatanci na Annabi Muhammad a jaridar. An wallafa zanen ne a shekara ta 2006, kuma fafutikar da Musulmi masu raji suka yi ta kai ga zanga-zanga wadda ta rikide ta zamo tashin hankali a kasashe da dama na Musulmai. Shi ne ya yi zane-zanen barkwanci 12 masu cike da ce-ce-ku-ce da jaridar ta wallafa, d suke sukar Musulunci. Zanen da ya ɗaga hankalin al'ummar Musulman duniya shi ne wanda ya nuna wani da ya danganta shi da Annabi Muhammadu yana sanye da rawani mai alamar bam. Nuna duk wani hoto ko zane da ake alaƙanta shi da Annabi Muhammadu haramun ne a Musulunci, kuma Musulmai da dama suna ɗaukar irin waɗannan zane-zane a matsayin cin mutuncin addininsu da gangan. Zanen barkwancin ya jawo zanga-zanga a Denmark da sauran ƙasashen Musulmai. An kai hare-hare ofisoshin jakadancin Denmark, kuma gwamman mutane sun mutu a zanga-zangar da suka biyo baya. Wallafa zanen barkwancin ya bar baya da ƙura sosai. A shekarar 2015, mutum 12 aka kashe Sake wallafa zanen a mujallar nan ta zambo ta kasar Faransa wato Charlie Hebdo a shekarar 2015 ya sa an kai wa ofishinta hari inda masu kishin Islama suka kashe mutane 12. A baya an yi hakon Westergaard don kashe shi, kuma ala tilas ya arasa rayuwarsa a wani mazauni na sirri tare da kariyar 'yan sanda. A shekarar 2008, hukumomin Denmark sun tuhumi mutum uku da shirya kisan Westergaard. Shekara biyu bayan nan sun kama wani mutum da wuƙa da ya shiga gidansa. Daga baya aka kama Mohamed Geele da laifin ƙoƙarin kisan kai da ta'addanci  aka kuma ɗaure shi har tsawon shekara tara. A shekarun ƙarshe na rayuwarsa, dole Westergaard ya dinga zama da masu tsaron lafiyarsa a wani ɓoyayyen waje. Da yake magana da kamfanin dillancin labarai na Reuters a 2008, Westergaard ya ce ba ya da na sanin zanen ɓatancin da ya yi. Ya ce zanen ya jawo ""muhawara mai muhimmanci"" kan matsayin Musulunci a ƙasashen yamma. ""Zan sake yin abin da na yi saboda ina ganin wannan rikicin zanen barkwancin hanya ce ta ƙarfafa yadda za a rage rungumar aƙidun Musulunci,"" ya ce. ""Muna tattauna batun al'adun biyu, da addinan biyu yadda ba a taɓa yi ba a baya, kuma hakan yana da muhimmanci,"" a cewarsa."	https://www.bbc.com/hausa/labarai-57888563
technology	Yadda mata ke neman mijin 'rufin asiri' ta intanet a Najeriya	"Duk wani namiji ko mace da ta kai wani munzali na manyance abu na farko da ake yi mata fata shi ne samun miji na gari. Bisa al'adar ƙasar Hausa namiji ne yake ganin mace idan hankalinsa ya kwanta da ita sai ya tura iyaye ko manyansa a nema masa izinin har a kai matakin soma batun aure. Ko da yake a wasu lokutan akwai auren haɗi da iyaye kan yi wa ƴaƴansu don ƙarfafa zumunci ko abota tsakanin iyalai biyu. Amma kamar yadda Hausawa ke cewa duniya juyi-juyi, kusan a wannan lokaci zamani ya zo da abubuwa da dama inda a wasu lokuta ma mace ke iya ganin namiji ta furta hankalinta ya natsu da shi ko tana fatan ya aure ta. Wani abu kuma da ke sake jan hankali a wannan zamani shi ne yadda ake amfani da kafar sada zumunta ko intanet wajen neman miji ko mata. Baya ga shafukan sada zumunta kamar Facebook da su Twitter da Instagram da wasu kan ce anan suka hadu, ana kuma samun shafukan da su aikinsu shine haɗin-aure da tallata bayanan mutum ga mabukacin ko a samu dacewa. A kwanakin baya-bayanan a shafuka irinsu Northern Hisbiscus na Instagram kana iya iske bayanan mace da kuma irin namijin da take so, wasu kan ce mai kudi wasu kuma mai rufin asiri, ko wacce dai na bayyana irin abun da take so. Haka zalika a Twitter akwai wani shafi mai sunan Halal Matchmaking, wanda suma ke wallafa bayanan mace ko namiji da sunan neman dacewa ga mai ra'ayi ko sha'awar aure. Aisha Falke ita ce mai shafin Northern Hibiscus a Instagram da ke wallafa irin wannan bayanai na neman dacewa, a tattaunawarta da BBC Hausa ta bayyana hujjojin da suka sa mata ke neman miji ta shafukan sada zumunta a wannan zamani. Ƙarancin Haduwa Ta ce duba da yanayi rayuwa da yadda abubuwa suka sauya gaskiya haduwa har ta kai ga an furta so na wahala. ""Galibi za ki ga mace ba ta wani fita ko zuwa wani wurin da za ta iya haduwa da namiji da zai furta yana sonta, akasari irin wadannan mata watakila daga makaranta sai gida ko wurin aiki, sannan ba wai motar haya ko dai wani yanayi za ta tsinci kanta ba, har ta kai ga an hadu, kuma karshenta ba ta da kawaye ma."" Falke ta ce ganin sociyal midiya abu ne mai fadi, sai ki ga idan ta turo an yi dace, saboda akwai wanda in ba ta wannan hanya ba babu ta inda za a hadu. Mata da dama na da fargaba, saboda akasarin mazan masu zuwa da yaudara sun fi yawa, wasu kawai zuwa suke da wata manufa su ci bilis su wuce kawai, don haka sukan bi wannan hanyar ne domin neman dacewa kuma gaskiya hakan na tasiri don mun sha haɗa aure. To shin a kyauta ake wallafa bayanan neman mijin ko mata? Mai shafin Nothern Hibiscus ta ce a rana suna samun sako ɗaya zuwa biyu na matan da ke cewa a wallafa bayanansu da sunan neman miji, amma kuma duba da yadda abin ke da yawa shafin ba a kyauta yake amsa bukatar matan ba, ana cajin mutum da ke son a yi masa wannan talla naira dubu biyar. Baya ga Northen hibiscus binciken da BBC ta yi ya nuna akwai irin wadannan shafuka da ke bayyana kansu a matsayin ""Halal Matchmaking"" a intanet, inda mata da maza ke shiga su yi rijista a caje su kudi don neman dacewa. Bayanan da ke jikin shafin kafin yin rajista kashi-kashi ne, idan ka gamsu da sharuddansu sai ka yi rijista ka gwada sa'a ko ki gwada sa'arki. Falke ta ce akasari matan da ke zo mata na cewa ga irin mijin da suke so wasu ma masu kudi suke buƙata, kuma a cewarta suna yin haka ne domin samun kwanciyar hankali, aure babu rufin asiri gaskiya babu daɗi, wasu ma da ke cewa hakan ba wai lallai hamshaki suke so ba kawai dai ya kasance zai iya dauke mata matsalolinta. Yaya hadin auren yake ƙarƙarewa? Ta ce tun da ta soma wannan haɗi mutum guda take da tabbacin sun yi aure, ko da yake ta ce wasu daga an yi hadin ba ta sake jin ɗuriyarsu, wasu kuma suna dawowa su ce ba su yi dace ba a sake tallata su. Wannan bayanai na Falke ya nuna cewa alkunya da aka san mace da shi ya soma disashewa, la'akari da irin abubuwan da ke faruwa da watakil yaudara da fargabar halayen masu ɓoye cewa ba da aure suka zo ba, sannan su ɓata wa mace lokaci ko su cika wandonsu da iska idan bukatar da ta kawo su ta cika. Salon neman abokiya ko abokin zama don raya sunna ta intanet watakil ya kasance sabon abu ga wasu, amma idan za a iya tunawa tun fil'azal akwai abin da Bahaushe ke kira mai dalilin aure. Waɗannan wasu rukunin mutane ne da dama aikinsu hadin-aure ta hanyar kai wa maza hotunan mata su zaba. Don haka ganin irin wannan talla a shafukan intanet watakil sauyin zamani ne da sauki tun da yanzu an sake wayewa komai yana koma wa intanet. Idan za a lura zumunci ma wahala yake, sannan hatta abokai ta wannan hanya ake haduwa har a ƙulla zumunci mai ƙarfi. Sannan akwai matan aure da maza da ke ba da labarin sun yi dace ne ta irin wadanan shafukan sada zumunta na zamani."	https://www.bbc.com/hausa/54292605
health	Lafiyar mata: Yadda tsarki da sabulu ya jawo wa wata mace matsala	"Da yawan mata na tunanin wanke al'aura da sabulu ko wasu sinadarai abu ne da yake da muhimmanci sosai, musamman don tsaftace wajen da a ko yaushe yake a rufe. Sai dai hakan ya yi muguwar illa ga wata mata a Najeriya. Wannan dai al'ada ce da ta gama gari, alal misali, kiyasi ya nuna cewa kashi 20 zuwa 40 cikin 100 na matan Amurka da ke tsakanin shekara 15 zuwa 44 suna yawan wanke al'aurarsu da sabulu ko wasu sinadaran daban. Duk da cewa a Najeriya babu wata kididdiga da ke nuna adadin matan da ke irin wannan abu, amma akwai tabbacin cewa al'ada ce da mafi yawan matan kasar ke yi don tsaftace kansu. Sai dai abin da yawancin mata ba su sani ba shi ne, hakan na da illa sosai ga lafiyarsu. Hajiya Ladidi, wacce muka sauya wa suna, ta shaida min irin yadda yin tsarki da sabulu ya yi mata muguwar illa ga lafiyarta. ""Na kasance mace mai yawan son tsafta da kamshi, don haka ko yaushe cikin wanke tare da kalkale jikina nake musamman al'aura, wacce nake ganin rashin kula da ita na iya sa a dinga jin dan wari-wari na tashi"". Ta ce ta kan shafe kusan sa'a daya a bandaki idan ta shiga wanka, ""don ina ɓata lokaci sosai wajen wanke al'aurata da sabulai kala-kala"". Sannan tana fesa turaruka kala-kala. ""A duk yayin da na kammala al'ada kuwa to gyaran yana fin haka don har tsiyaya turaren miski nake a al'aurar tawa mai yawa ba dangwalawa a auduga ba, don ina son gyaran nawa ya fi na kowa."" Sai dai ba a dade ana tafiya ba, sai ta fara ganin ba daidai ba, inda ta fara da ""zubar wani ruwa kalar madara daga al'aurata"", inda har ta ""kafafuna yake zirara da yake ban faye sa ɗan kamfai ba (Pant)"". ""Wasa-wasa sai ga shi ya fara wari sosai ya kuma sauya kala zuwa kore-kore. Wani lokacin sai na dinga tsarguwa ko wanda ke zaune kusa da ni ma na iya jin warin. Ladidi ta kara shiga cikin damuwa tana tunannin ko cuta ta dauko wajen amfani da ban-dakin da ba shi da tsafta a wani wajen. ""Don haka sai na fara tambayar mutane sai wasu su ce ko mijina ne ya kwaso cuta wajen matan banza ya shafa min, ni kuma can cikin raina gaskiya na yarda cewa mijina ba ya neman mata. ""A karshe dai na je asibiti a ka duba ni sai likitan ya bani gwajin ciwon suga don larurar tawa na daga cikin alamunsa, amma da sakamako ya fito sai a ka ga ba haka ba ne. Daga nan sai aka tura ta wajen wata ƙwararriyar likitar mata a National Hospital da ke Abuja, inda ta ce tambaye ta ko akwai abin da nake yawan sawa a al'aurata. A nan na ta shaida mata ba na ta komai amma tana son tsafta kuma ta kan wanke shi da duk wani sinadari da ake sayarwa don wajen ya yi kamshi. A lokacin ne likita ta shaida mata cewa lallai wadannan abubuwa su suka yi min illa. Ta sa ta tayi gwaje-gwaje da dama har da gwajin mahaifa na Pap Smear, inda aka gano kwayoyin cuta sun ""kama ƙashin ƙugunta wanda aka fi sani da Pelvic Inflammatory Disease, hakan kuma na iya toshe mahaifa daga ɗaukar ciki. ""A ƙarshe dai ta ɗora ni a kan magunguna da allurai na musamman har tsawon wata biyu, aka kuma sake wasu gwaje-gwajen a ka gano cewa cutar ta tafi. Amma fa na sha wahala gaskiya ba kaɗan ba."" Hajiya Ladidi ta ce min a yanzu haka ba ta wanke al'aurarta da komai da ya wuce ruwa, don kuwa ita ta ga abin da ta gani. Mene ne 'wanke al'aura' da sinadarai? Dakta Hauwa Isa Abdullahi wata kwararriyar likitar mata ce, kuma ita ce mai asibitin Get Well a birnin Kano, ta ce ""Mata suna yin haka ne da zummar kawar da wari, ko bashi-bashi da ke fita daga al'aura ko kuma wanke wajen tas bayan kammala al'ada ko saduwa."" Mata kan yi amfani da sabulun wanka, ko sinadarin detol ko turare ko wasu sinadarai da yanzu ake sayar da su a kantuna don yin wannan wanki, ""Hakan ta sa suke ganin kamar abu ne mai kyau tun da ana sayar da shi ta ko ina,"" in ji Dokta Hauwa. ""Watakila su kasashen da ke irin wadannan sinadari sun gwada da yanayin jikin matansu ne, sai suka yi sinadaran ta yadda ba za su yi musu illa ba. Don haka kamata ya yi mu ma a ce an yi hobbasar yin bincike don a yi na daidai matan nahiyarmu, yadda ba zai yi musu illa ba. ""Amma gaskiya a yanzu likitoci ba su da tabbacin wadannan sinadarai sun dace da jikin matan nahiyarmu ba, kuma mun ga illar su sau da dama, don haka daina amfani da su shi zai fi alheri."" A bayanin da Dr Hauwa ta yi min, ta ce ita al'aurar mace an halicce ta ne da wasu kwayoyin halitta (vaginal flora) irin wadanda ba a gani da kwayar ido, wadanda aikinsu shi ne su kare wajen daga saurin kamuwa da cututtuka. Su kuma wadannan kwayoyin halitta ba a so a dinga sa musu wani sinadari mai karfi a wajen don zai kashe su ne, ""Da sun mutu kuma, to al'aurar za ta zama ba ta da kariya nan da nan cuta za ta iya shiga wajen,"" a cewar Dr Hauwa. Sakamakon hakan cututtuka kala-kala za su iya shigar mace ta al'aurarta, saboda duk wata kariya, karfin sabulu da sinadaran nan sun kawar da ita. Wadanne cututtuka ne mace za ta iya kamuwa da su? Likitoci da dama sun bayyana cewa da zarar kwayoyin halittar da ke kare al'aurar mace sun mutu, to za ta iya fuskantar hadarin kamuwa da cututtuka kamar: Cututtukan da mata za su iya fuskanta idan kwayoyin halitta suka mutu Ita ma wata kwararriyar likitar matan a asibitin koyarwa na jami'ar Ahmadu Bello da ke Zariya, Dr Hauwa Umar Shu'aibu, ta ce idan mata suna son su kasance da tsaftatacciyar al'aura, to ya kamata su guji 'cusa abubuwa ko wanke wajen da abubuwa ba tare da shawarar likitoci ba.' 'Matsalar na gawurta' Dr Hauwa Shu'aibu ta ce suna yawan samun irin wadannan matsalolin da dama daga wajen mata. ""Za ki ga mace ta zo tana korafin cewa tana fama da matsalar kaikayi, ko fitar wani ruwa mai wari daga gabanta, idan ki ka bi diddigin lamarin sosai sai ki samu ko dai yawan wanke wajen da sinadarai masu karfi ne ko kuma cusa wasu abubuwa da nufin inganta rayuwar aurenta. ""A sakamakon haka sai ki ga an shiga wani hali da sai an yi ta neman magani don a samu waraka."" Da yake wannan baiwar Allah ta kawo batun amfani da almiski kuma na san akwai hadisin da ya ce, ""Nana Aisha R.A ta kan yi amfani da shi a duk lokacin da ta kamala al'ada,"" hakan ya sa na bijirowa likitocin wannan tambayar. Dakta Hauwa Abdullahi da Dakta Hauwa Shu'aibu duk suna kan matsaya daya, inda suka ce lallai amfani da almiskin yana da kyau, amma ba zurara shi za a yi cikin al'aurar ba, abin da ake so mace ta yi shi ne ta shafa a jikin dan kamfai dinta (pant) sannan ta sa pan din. A cewar su idan aka yi hakan ma ya wadatar, kuma an aikata Sunnar da ake so din. 'Al-miski gangariya' Sai dai shi kansa batun samun almiski gangariya irin wanda Nana Aisha ta yi amfani da shi akwai ayar tambaya a kansa. Wasu na ganin a yanzu ma samun gangariyar almsika 'Musk Aisha' yana da matukar wahala don shi a kan same shi ne daga jikin maƙoƙon Barewa, kuma yana da matuƙar tsada. Wata mazauniyar Saudiyya, wacce kuma mu'amalarta da Larabawa ya sa ta san kan turarukansu Khadeejah Ummi Madaki ta ce, Musk Aisha na da wahala ake samun sa, don 'yar mitsitsiyar kwalbar ma kan kai riyal 100, kusan naira 10,000 kenan, kuma ba a ko wanne kanti ake samu ba a Saudiyyar ma. ""Gaskiya yawancin almiskin da ake sayarwa a Najeriya ba mai kyau ba ne, gauraye-gauraye ne kawai na turaruka daban-daban, mata kuma sai su saya su yi ta amfani da shi ba tare da la'akari da illar da zai yi musu ba. ""Don haka ya kamata mata su daina bari ana yaudarar su a kawo ko wanne turare a ce Musk Aisha ne,"" in ji Khadeejah. Matakan da za a bi wajen tsaftace al'aura Daga Dr Hauwa Isa Abdullah da Dr Hauwa Umar Shu'aibu"	https://www.bbc.com/hausa/labarai-39817746
entertainment	Prince Philip: An kwantar da mijin Sarauniyar Ingila a asibiti	"An kwantar da mijin Sarauniyar Ingila Duke na Edinburgh a asibiti a ranar Talata da yamma ""don a sa ido a kan lafiytarsa"" bayan da ya nuna alamun rashin jin daɗin jikinsa, kamar yadda Fadar Buckingham ta ce. Sanarwar masarautar ta ce an kai Yarima Philip mai shekara 99, Asibitin King Edward VII da ke Landan. Wata majiya daga masarautar ta shaida wa BBC cewa an kai mijin sauarniyar asibitin ne da mota, inda aka kwantar da shi don sa ido a kan lafiyarsa kamar yadda likitansa ya bayar da shawara. Ana sa ran zai ci gaba da kasancewa a asibitin tsawon ƴan kwanaki don ya samu hutu a kuma kula da shi. Majiyar ta ce Yarima Philip ba shi da lafiya tswon kwanaki kaɗan, amma rashin lafiyar ba ta da alaƙa da cutar korona. An kira wani likita sannan aka kai shi asibiti, sai dai majiyar ta ce rashin lafiyar ba ta yi tsanani ba, don haka ba a sashen gaggawa aka kwantar da shi ba. A halin da ake ciki sarauniyar na fadarta da ke Windsor. Za mu ci gaba da kawo muku ƙarin bayani kan hakan."	https://www.bbc.com/hausa/labarai-56101718
health	Kalli barnar da Coronavirus ta yi zuwa yanzu a fadin duniya	Latsa hoton sama ku sha kallo Annobar cutar Covid-19 wato Coronavirus na ci gaba da durkusar da al'amura a fadin duniya - kamar ayyukan gwamnatoci da wasanni da tattalin arziki da zirga-zirga. A cikin wannan bidiyon na koyi-da-kanka, Halima Umar Saleh ta zayyano irin barnar da annobar Coronavirus ta yi zuwa yanzu a fadin duniya. A sha kallo lafiya. Bidiyo: Abdulbaki Aliyu Jari	https://www.bbc.com/hausa/labarai-51883415
politics	Me jam'iyyun siyasa a Najeriya ke yi da miliyoyin kuɗin fom?	"Masu bin kafofin yaɗa labarai a Najeriya da waɗanda ma ba sa bi sun kwana da labarin naira miliyan 100 a matsayin kuɗin sayen fom na tsayawa takarar shugaban ƙasa a jam'iyyar APC mai mulkin ƙasar. Farashi mafi ƙaranci a APC shi ne na naira miliyan biyu da masu son tsayawa takarar majalisar jiha za su biya. Ita ma babbar jam'iyyar adawa ta PDP ta saka miliyan 40, yayin da mai neman takarar majalisar jiha zai biya kuɗi mafi ƙaranci na 600,000. Tsohon Gwamnan Kano Rabi'u Musa Kwankwaso ya sayi fom ɗin takarar shugaban ƙasa a jam'iyyar NNPP kan naira miliyan 30. Sai dai jam'iyyun na cewa akwai sassaucin farashi ga matasa da kuma mata da ke son tsayawa takarar. Shin me jam'iyyun ke yi da waɗannan miliyoyi bayan sun karɓe su? Mun tambayi tsohon Sakataren Jam'iyyar PDP na Ƙasa Sanata Ibrahim Tsauri da tsohon Sakataren Walwala na Ƙasa na APC Ibrahim Masari don sanin hakan. Kwamatin Gudanarwa na PDP ya yi wa matasa 'yan shekara 25 zuwa 35 da kuma mata, ragin kashi 50 cikin 100 na farashin fom ɗin. APC ta ce mata da kuma masu buƙata ta musamman za su biya kuɗin na-gani-ina-so, amma za a ba su fom ɗin takara kyauta a muƙamin da suke nema. Su kuwa matasa 'yan ƙasa da shekara 35 za su biya kuɗin na-gani-ina-so amma za su samu ragin kashi 40 cikin 100 na farashin fom ɗin da suke so. A jam'iyyar APC, Kwamatin Gudanarwa wato National Working committee, shi ne ke da alhakin daddale farashin fom na kwane mataki. ""Bayan sun kammala kuma sai ya miƙa wa Kwamatin Zartarwa (National Executive Committee) wanda zai shi ba shi izinin fara sayarwa,"" a cewar tsohon Sakataren Walwala na Ƙasa na APC Ibrahim Masari. Da zarar jam'iyyu sun daddale farashin fom ɗin takara 'yan takarar za su fara lalo kuɗi domin sayen sa. Tsohon Sakataren PDP na Ƙasa Sanata Ibrahim Tsauri ya ce a jam'iyyarsu sakataren kuɗi ne ke tara kuɗaɗen fom ɗin da aka saya. ""Daga baya kuma sai ya tura wa ma'aji don ya ajiye,"" in ji shi. Har wa yau, idan 'yan takara sun biya kuɗin fom ɗin a wajen sakatare, za su karɓi fom ɗin ne daga wajen sakataren tsare-tsare na ƙasa. Bayan an tattara kuɗaɗen za a kai wa majalisar gudanarwa ta jam'iyya, inda 'yan kwamatin za su kasafta abubuwan da za a yi da su, a cewar Sanata Tsauri. ""Su waɗannan 'yan kwamatin ba albashi ake biyan su ba...saboda ba kodayaushe ake samun kuɗin ba, amma idan an samu sai a ware wa kowane ofis kuɗin gudanarwarsa. Bai wa ɗan takara kuɗin kamfe: A jam'iyyar PDP, daga cikin abubuwan da ake yi da kuɗin sayar da fom har da bai wa 'yan takara kuɗin gudanar da kamfe. Tsohon sakataren na PDP ya ce idan aka zo takara, jam'iyya za ta bai wa ɗan takara ""maƙudan kuɗaɗe don ci gaba da kamfe"". ""Ɗan takara shi ne wanda aka yi zaɓe ya samu tikitin takara, ba mai son yin takara ba,"" a cewarsa. Shi ma Ibrahim Masari na APC ya ce jam'iyyarsu ta bai wa dukkan 'yan takara ""gudunmawa mai tsoka"" don yin kamfe a kowane mataki. Kare jam'iyya a kotu: Kazalika, Masari ya ce ana amfani da kuɗin wajen ɗaukar lauyoyin da za su kare jam'iyya a kotu idan aka kai ta ƙara. Biyan albashi da kuɗin gudanarwa: A cikin waɗannan kuɗaɗe kuma ake biyan albashin ma'aikata da kuma gudanar da ayyukan yau da kullum. ""Misali, mu a PDP muna shan man disel na miliyan biyu duk wata a ofisoshinmu biyu. Sannan kuma akwai kuɗin ruwa da na wuta. Kusan kullum akwai abin da za a biya."" Shirya babban taro na ƙasa: Jam'iyyun siyasa a Najeriya kan shirya babban taro na ƙasa bayan na jihohi da kuma na shiyya. A wurin tarukan ne kuma ake zaɓar shugabannin jam'iyyun da za su ja ragamarsu. Jam'iyyun na amfani da kuɗaɗen da suka samu na sayen fom din ne wajen shirya su. Baya ga kuɗaɗen sayar da fom, jam'iyyun siyasa a Najeriya kan samu kuɗi ta hanyar sayar da katin shaidar jam'iyya. ""Abin da ya sa kuke ganin katin shaidar jam'iyya kyauta ne, wani lokacin gwamna zai iya sayen katin jam'iyya kamar 500,000 ya raba wa mutane,"" in ji Sanata Tsauri. Ibrahim Masari ya ce akwai haraji da ya kamata kowane ɗan jam'iyya ya dinga biya, wanda ake ajiyewa a asusun jam'iyya. ""Ya zuwa lokacin da muka sauka daga mulki, mun bar kusan naira biliyan huɗu a asusun APC,"" in ji shi."	https://www.bbc.com/hausa/rahotanni-61179153
politics	Batun zabar mataimakan 'yan takarar shugaban kasa ya zama alakakai a Najeriya	"Ga alama dai manyan jam'iyyun siyasa a Najeriya na cikin tsaka-mai-wuya wajen fitar da wanda zai zamo wa 'yan takarar shugaban kasa mataimaki bayan kammala zabukan fitar da gwani na shugaban kasa. An shafe ƙarshen makon jiya, ana tattaunawa da tuntuɓa tsakanin ƙusoshin jam'iyyun siyasar Najeriyar a ƙoƙarinsu na fitar da mataimakan 'yan takararsu na shugaban ƙasa. Tuni dai ake ta ce-ce-ku-ce game da addinin da ya kamata jam'iyyun su yi la'akari da shi wajen fitar da mataimakan. Idan aka yi la'akari da wanda ya samu takarar shugaban kasa a jam'iyya mai mulkin kasar APC, Bola Ahmed Tinubu, ya kasance Musulmi daga kudu, wanda ake gani dauko mataimaki daga arewa zai zamo mishi babban kalubale. Batun Kirista ko Musulmi zai dauka, ya zamo babban abin muhawara a tsakanin al'ummar Najeriyar. Akwai dai rahotanni da suka ambato manyan arewacin kasar na masa hannunka mai sanda a kan cewa daukar Musulmi mataimaki zai fi ba shi damar samun nasara musamman a yankin, a inda Kiristoci kuma ke cewa hakan ba za ta sabu ba wai bindiga a ruwa. Kafofin yada labarai sun ambato shugaban kungiyar Kiristoci ta CAN, a Najeriya Dakta Samson Ayokunle, na gargadin cewa daukar mataimaki Musulmi ga dan takara Musulmi, mataki ne da ka iya zama tamkar wani bala'i ga kasar. Wani dan majalisar wakilai a jam'iyyar APC, Honourable Yusuf Adamu Gaddi, ya ce matakin ba abin lamunta ba ne. Ya ce,""Idan ka duba yanayin da kasarmu ke ciki ana bukatar juna a gudu tare a tsira tare, don haka duk mai son zaman lafiya dole ya yi tunanin raba dai dai, ma'ana idan an ba mu wannan a ba ku wancan."" Idan Musulmi ne shugaban kasar Najeriya, to ya kamata Kirista ya yi mishi mataimaki don a zauna lafiya in ji dan majalisar. Shi kuwa Ibrahim Kabir Masari, kusa a jam'iyyar APC, cewa ya yi batun mutumin da zai kasance mataimakin shugaban kasa ga dan takararsu, hurumi ne da Bola Ahmed Tinubu, ya bar wa Shugaba Muhammadu Buhari. A nata bangaren, babbar jam'iyyar adawar Najeriyar PDP kuwa ta ce dan takarar shugaban kasarta Atiku Abubakar, na dab da kammala tuntuba don dauko mataimaki Kirista daga yankin kudu maso kudu ko kuma kudu maso gabashin kasar. Mataimakin sakataren yada labarai na kasa a jam'iyyar ta PDP, Ibrahim Abdullahi, ya shaida wa BBC cewa, ba sa tunanin dauko mataimakin shugaban kasa daga yankin kudu maso yamma wato bangaren Yarabawa, saboda su sun riga sun taba rike kujerar shugaban kasar a lokacin Obasanjo, ga shi kuma a yanzu dan takarar shugaban kasa a APC ma daga can ya fito. Ya ce don haka yanzu suna duba wasu wanda suma 'yan Najeriya ne da ke da hakkin wannan kujerar, kamar Gwamnan Rivers Wike  da Gwamnan Delta da na Akwa Ibom da ma wasu sanatoci a yankin da suke gani za su zabi mataimaki daga cikinsu. A wasu jam'iyyun dai tuni maganar dauko dan takarar mataimakin shugaban kasa ta fada."	https://www.bbc.com/hausa/labarai-61779634
religion	Ku san Malamanku tare da Sheikh Abubakar Umar Rijiyar Lemo	"Latsa hoton da ke sama domin kallon bidiyon: Malamin addinin Musulunci Sheikh Abubakar Umar Rijiyar Lemo,  wanda aka fi sani da limamin masallacin Kandahar ko masallacin Abdullahi Ibn Abbas na unguwar Rijiyar Lemo da ke birnin Kano, na daya daga cikin manyan fitattun malaman addinin Musulunci a arewacin Najeriya. A cikin shirinmu na Ku San Malamanku, Shehin Malamin ya bayyana wa BBC cewa goyon bayan da ya samu daga wurin iyayensa ta fannin karatun addini da da'awa ya ba shi kwarin guiwar ci gaba da karantarwa. An haife shi a shekara ta 1959, a unguwar Shar-al-Mansour da ke birnin Makkah. Sheikh Abubakar Rijiyar Lemo ya fara karatu ne a hannun mahaifinsa wanda yake da makarantar Islamiyya da ake karantar da yara da matasa a birnin Makkah. Daga baya an mayar da shi wata babbar makaranta ta wani malami mai suna Sheikh Adam Adam, wanda ke da abokai manyan malamai a birnin Makkah. Ya ce manyan malaman kan zo makarantar lokaci zuwa lokaci don bai wa dalibai masu zurfin fahimtar karatu shawarwari da suka shafi karatu. Sheikh ya ce a irin haka ne suka zabe shi suka yi masa jagoranci zuwa masallacin Ka'aba a lokacin babban shugaban limaman masallacin Sheikh Abdal Abdal-Ghani Al-Khayyat da mataimakinsa Sheikh Abdallah Abdul-Azeez Al-Khulaify tare da Sheikh Abdallah Muhammad Abdallah As-Suwair. Su ne wadanda suka rika koyar da Sheikh da sauran dalibai darussa a makarantar ta Masallacin Ka'aba. Ya ce baya ga nan sai aka bude wata makaranta da ake kira Kulliyatu Ibn Taimiyya inda ya rika daukar darussa. Daga baya mahaifinsa ya yanke shawarar komawa gida Najeriya  amma ya ba shi izinin ci gaba da zama a Makkah don ci gaba da karatu, a shekarar 1978. Sai dai Sheikh ya biyo mahaifinsa suka komo gida tare. Daga nan ne ya shiga kungiyar Jama'tu Izalatul Bidi'a wa Ikamatus Sunna da Sheikh Sama'ila Idris bin Zakariyya ya kafa. Ya ce ya karbi tsarin kungiyar kuma sun fara wa'azi tare da wasu malaman a mataki na unguwa da jiha daga baya kuma suka kai mataki na kasa. Haka kuma, Sheikh ya bayyana cewa ya je jami'ar A.B.U Zaria inda ya yi wasu kwasa-kwasai na difloma a wani reshensu da suka bude a jihar Kano. Malamin ya bayyana cewa a lokacin da suka fara wa'azi a karkashin kungiyar Jama'tu Izalatu Bidi'a wa Ikimatus Sunna, mutane ba su fahimci ayyukan kungiyar ba don haka sun fuskanci kalubale sosai. ""Lokaci ne mai zafi sosai. Wasu unguwannin sai da 'yan sanda muke iya fita mu bar unguwar. Akwai wuraren ma da idan muka je ake ce mana makiya Annabi,"" a cewarsa. Ya ce sai dai sun samu goyon bayan iyaye saboda sun fahimci irin karatun da suke yi, ya ce a kofar gida suke da masallaci don haka komai a kan idon iyayensa ya rika yi daga farko-farko. Sheikh Abubakar Rijiyar Lemo ya ce ranar da ba zai manta da ita ba saboda farin ciki ita ce ranar da abokinsa Alhaji Abdullahi Sarki ya shaida masa cewa ya sayi filin da za a gina babban masallaci da zai iya zama masallacin Juma'a. Ya ce wannan ya faranta masa rai saboda hakan ya nuna cewa ayyukansu na da'awa da karantarwa sun fadada kuma masallacin zai zama cibiyar yada da'awa. Sheikh ya ce ba zai manta da rasuwar iyayensa ba. Ya ce rasuwar mahaifinsa na daya daga cikin abubuwan da suke sa shi cikin damuwa da har yanzu idan ya tuna ya kan ji kamar a lokacin abun ya faru. Ya ce mahaifinsa ya rasu ne bayan sallar asuba kuma ya yi ta sa masa albarka kafin rasuwar tasa. Sheikh ya bayyana cewa yana da matan aure uku da 'ya'ya 28, sannan jikokinsa sun haura 20. Ya ce babban burinsa shi ne makarantarsu ta sakandire ta Zaid bin Thabit Foundation ta fadada, kuma Allah Ya amsa addu'arsa ta fadada ginin makarantar a wani fili makeke da wani attajiri a jihar Kano ya ba su kyautarsa. Ya ce yana fata Allah Ya nuna masa kammala ginin ajujuwan makarantar har a fara karatu a ciki."	https://www.bbc.com/hausa/rahotanni-58504346
health	Wane irin shiri kasashen Afirka suka yi wa Coronavirus?	"Nahiyar Afirka na daya daga cikin nahiyoyi biyu da har yanzu ba a samu bulla cutar coronavirus ba, to amma kuma kwararru sun yi gargadin cewa ba lallai ba ne a ja tsawon lokaci ba a samu bullar tata ba idan aka yi la'akari da irin dangantakar da ke tsakanin China da kasashen Afirkan. A kalla mutum 565 sun mutu yayin da aka tabbatar da kamuwar wasu dubu ashirin da takwas a fadin duniya, yawancinsu kuma a kasar China suke. A makon da ya gabata, hukumar lafiya ta duniya, WHO, ta ayyana dokar ta baci a kan cutar, saboda fargabar bullar cutar a kasashen da ke fama da talauci. Shugaban hukumar lafiyar Tedro Adhanom Ghebreyesus, ya ce "" Babban dalilin da ya sa aka ayyana dokar ta baci a kan cutar shi ne, ba wai don abin da ke faruwa a China ba, a'a sai dai abin da ke faruwa a sauran kasashe."" Ya ce ""Babban abin damuwar shi ne idan wannan cuta ta yadu a kasashen da ke da rauni a bangaren lafiya"". Tsarin kula da lafiya a yawancin kasashen Afirka na cikin wani yanayi tare da fama da wasu cutukan don haka ake ganin anya kuwa za su iya yaki da wata cutar idan ta bulla? Michael Yao, shi ne shugaban agajin gaggawa na hukumar lafiyar a kasashen Afirka, ya ce wasu kasashen za su iya tunkarar duk wata cuta idan ta bulla. Ko wadanne irin kayan aiki Afirka ke da shi a yanzu domin magance irin wannan cuta? Tun kafin farkon makon da muka shiga, akwai manyan wuraren gwaje-gwaje guda biyu a Afirka, daya a Senegal da ya kuma a Afirka ta Kudu inda za a iya gwajin wannan cuta. Daya daga cikin wuraren gwajin mai suna Institute Pasteur de Dakar, wanda ke kasar Senegal ya jima yana aiki a Afirka inda yake gwaje-gwajen cutuka da bincike a kansu. A makon da muke ciki ne, kasashen Ghana da Madagascar da Najeriya da kuma Saliyo suka sanar da cewa su ma za su yi gwajin. Hukumar Lafiya ta Duniyar ta aike da akwatunan kula da masu cutar coronavirus din ga wuraren gwaji ashirin da tara da ke nahiyar Afirka, domin tabbatar da cewa akwai abin da za a yi da zarar an samu wanda ya kamu da cutar. Sannan kuma akwai fatan cewa, nan da zuwa karshen watan Fabrairun 2020, za a kai irin wannan akwatin ga kasashe 36 na Afirka, domin gwaji idan har an lura mutum na da alamomin cutar coronavirus din. Dr Yao, ya ce ""samun damar kasashen Afirka na gano cutar da wuri, ya danganta ne a kan kayan aikin da za a iya samu daga China da kuma kasashen Turai."" Kungiyar agaji ta Najeriya wato Nigerian Red Cross Society, ta ce ta sanya mutum miliyan daya da za su yi aikin sa kai wadanda za su kasance a cikin shirin ko-ta-kwana. Sakatare janar na kungiyar, Abubakar Ahmed Kende, ya ce an dauki wannan mataki ne domin kare yiwuwar yaduwar wannan cuta a kasa. A Tanzaniya, Ministar Lafiya ta kasar, Ummy Mwalimu, ta sanar da cewa, an samar da wasu cibiyoyi biyu da za a rinka kula da wadanda suka kamu da cutar idan har ta bullar a kasar a gabashi da kuma yammacin kasar. Kazalika an samar da na'urar auna zafin jikin mutum fiye da 2,000 inda aka raba wa jami'an lafiyar da aka ba wa horo na musamman. Kasashe da dama dasuka hada da Kenya da Habasha da Ivory Coast da kuma Botswana, sun yi maganin wadanda ake zargin sun kamu da cutar, inda suka kebe su a wani kebantaccen waje ana yi musu gwaje-gwaje daga bisani kuma aka tabbatar ba cutar coronavirus din ba ce. Ma'aikatar lafiya ta Uganda ma, ta tabbatar da cewa, an kebe mutane fiye da 100 wadanda suka isa kasar ta filin jirgin saman Entebbe, inda aka kebe wasu a wasu asibitoci biyu da ke Entebbe da kuma Kamapala. Yayin da sauran kuma aka ce musu su zauna a gida har sai an gama bincike da gwaje-gwaje. Shin ko an samu wani darasi daga cutar Ebola? Dr Yao na daga cikin wadanda suka taimaka wajen yaki da cutar Ebola a kasashen yammacin Afirka a shekarar 2014- 2016, dama inda aka yi yaki da cutar a gabashin Jamhuriyar Dimokradiyyar Congo a baya-bayan nan. Ya ce yana da damuwa ganin cewa babu wasu kayan aikin da za a iya yakar mummunar cuta kamar coronavirus a Afirka. Ya ce: ""Muna shawartar kasashen Afirka da su rinka yin kokari wajen gano wadanda ke da alamun cutar coronavirus da wuri saboda gujewa yaduwarta"". Cutar Ebola ta sha bam-bam da cutar coronavirus, ita Ebola tana zama cuta ne idan har alamomin kamuwa da ita suka bayyana, ita kuwa coronavirus a kan kamu da ita ma ko da mai dauke da ita bai nuna wata alama ba"". Karuwar dangantakar kasuwanci a tsakanin China da kasashen Afirka na kara sanya damuwa kan yiwuwar yaduwar cutar zuwa Afirka. China ita ce babbar abokiyar kasuwancin kasashen Afirka, kuma a yanzu haka akwai kamfanonin Chinan kusan 10,000 da suke aikinsu a nahiyar Afirka. Kamfanin dillancin labaran Chinan ya ce akwai fiye da 'yan kasar miliyan daya da ke zaune a kasashen Afirka. Kazalika akwai 'yan kasashen Afirka fiye da 80,000 da ke karatu a Chinar. An rawaito cewa, wani dalibi dan kimanin shekara 21 da haihuwa dan kasar Kamaru ya kamu da cutar coronavirus bayan da ya je Wuhan inda yanzu haka ake masa magani. Wata daliba 'yar kasar Zambiya Tisiliyani Salima, an kebe ta a wani waje fiye da mako biyu. Ta ce a kullum idan ta tashi tana samun labarin cewa an kara samu wadanda suka mutu da wadanda suka kamu daga cutar coronavirus a Wuhan. Duk da irin matakan da ake dauka a kan yaduwar cutar a birnin na Wuhan, har yanzu ana samun yaduwarta. Daliban da suka fito daga kasashe kamar Najeriya da Zambiya da Tanzaniya da Kamaru da kuma Ivory Coast, sun fara cire rai a kan cewa gwamnatocin kasashensu za su aika a kwaso su. Yawancin kamfanonin jiragen sama da ke sassan duniya sun dakatar da jiragensu daga zuwa China da ma tahowa daga China, abin da ya janyo ake matsawa kamfanonin jiragen saman Afirka da su ma su dauki irin wannan matakin. Jiragen kasashen Masar da Kenya da Moroko da kuma Rwanda sun dakatar da jiragensu daga zuwa China, amma kuma kamfanin jirgin sama na Ethiopian Airlines, na ci gaba da zirga-zirgarsa. Hukumar Lafiya ta Duniya ta bayar da shawarar takaita tafiye-tafiye, inda ta bayyana muhimman kasashe 13 a Afirka, saboda alakar da ke tsakaninsu da China da rinka taka tsan-tsan da su. Kasashen su ne:"	https://www.bbc.com/hausa/labarai-51414203
politics	Ko samamen da FBI ta kai gidan Trump zai tunzura shi?	"Irin ruwan martanin da ya rika kwararowa daga magoya bayan Donald Trump abu ne da daman za a yi tsammani wanda masu lura da al'amura ka iya cewa sun san a rina wai an saci zanin mahaukaciya. Ba ta yadda za a yi a ce daman 'yan ga-ni-kashe-nin tsohon shugaban za su kawar da kai ba za su harzuka ba sakamakon wannan sumame da jami'an hukumar binciken manyan laifuka ta Amurka FBI suka kai gidansa. Abu ne da za a ce tamkar faduwa ta zo daidai da zama ko kuma an jefi mai son kuka da kashin awaki. Domin abu ne da aka sani yadda Trump a kodayaushe yake son ya nuna wa Amurkawa ko kuma ma duniya cewa babu wani jigon siyasa da ake yi wa kutungwila ko bi-ta-da-kulli kamar shi. A zahirin gaskiya samamen na hukumar ta FBI kusan ya taimaka wajen tabbatar da ikirarin da Trump din ke yi na tsanar da yake cewa ana nuna masa a kasar. Idan ka saurari irin maganganu da korafe-korafen da ke fitowa daga bakin magoya bayansa, za ka ga yadda suke zargin yadda gwamnati ke wuce gona da iri a ganinsu wurin gallaza wa gwanin nasu. Marco Rubio, dan majalisar dattawa na jam'iyyar  Republican daga Florida mai sukan lamirin Trump ne da ya juye ya koma mai goyon bayansa, ya kwatanta abin da hukumar ta FBI ta yi da abin da muka saba gani na faruwa a kasashen duniya matalauta da ke karkashin mulkin kama-karya na Gurguzu. Kristi Noem, gwamnar jihar South Dakota, wadda tun asali take 'yar ga-ni-kashe-nin Trump, ta kira samamen bai wa FBI makami. Hukumar da ta ce daman tana ci wa Trump dinddige tun yana dan takara har ya zama shugaban kasa da kuma yanzu da ya zama tsohon shugaban kasa ba ta kyale shi ba. Akwai alamar ingiza magoya baya a nan ma, kamar dai a can baya, Mista Trump yakan ce idan aka gallaza masa, to kusan ana yi wa magoya bayansa barazana ne. Shi ne gwaninsu Kalamai ne na nuna bangaranci da aka saba ji daga masu zaben Trump: ''Farautarsa da suke, kamar farautarmu suke.'' Wannan na nuna mana yadda samamen na FBI ya sauya salon siyasar Amurka. Da farko dai zai karfafa wa magoya bayan Trump gwiwa su fita sosai a zaben rabin wa'adi na watan Nuwamba. Sannan 'yan jam'iyyar Republican masu goyon bayan Trump na amfani da batun wajen tara kudin yakin neman zabe ga 'yan takarar da Trump ya mara wa baya. Karara sun dauki abin a matsayin wata hanya ta tara kudade. Haka kuma batun ya tilasta wa 'yan Republican wadanda a baya suke nuna hamayya ga Trump su sauya shawara su koma wurinsa. Hatta gwamnan Jihar Florida Ron DeSantis, wanda ake yi wa kallon na gaba-gaba da zai nemi yi wa Republican takara idan tsohon shugaban ya ce ba zai nema ba a 2024, cikin hanzari ya fito ya soki sumamen na FBI. Dukkanin wadannan abubuwan ba abin da suke yi face karfafa wa Trump gwiwa ya fito ya sake neman takarar shugabancin kasar. Kamar yadda miliyoyin magoya bayansa a fadin kasar ke ta hankoron ganin ya fito ya yi. Fitowa fili ya bayyana aniyarsa ta sake neman takara ta daburta lissafin wasu daga cikin masu tsara dabaru na jam'iyyar Republican, wadanda ke fargabar cewa ta mayar da tsohon shugaban gefe, wanda har yanzu yake raba kan 'yan jam'iyyar, a matsayin wani babban mai tasiri a zaben rabin wa'adin wand yke da matukar muhimmanci. Za su so ne su mayar da hankali a kan matsalar hauhawar farashi da kuma koma-bayan tattalin arzikin da Amurkar ke ciki. Su kuwa 'yan Democrat sumamen na FBI a gidan Trump na Mar-a-Lago yana da hadarinsa na daban. Bayan zaburar da magoya bayan Jam'iyyar Republican, lamarin ya kuma dauke hankalin jama'a daga irin nasarar da 'yan Democrat din suka samu a Majalisa a wannan makon. Sun amince da samar da tsare-tsare na tallafin tattalin arziki, wadanda suka kama daga harkar kula da lafiya da sauyin yanayi. Rashin dacewar samamen a daidai wannan lokaci a siyasance ya sa 'yan Democrat musanta zargin da bangaren Trump ke yi cewa fadar gwamnatin kasar ce ta White House ta shirya sumamen. ''Ni dalibar aikin lauya ce, kuma na damu da tsarin doka ta yi aiki a kan kowa, kuma ina son ganin a ce ba Fadar Gwamnati ba ce take tsara wa ma'aikatar Shari'a abin da take yi ba,'' in ji 'Yar majalisar dokoki Madeleine Dean, lauya kuma 'yar jam'iyyar Democrat daga Pennsylvania. Tana daya daga cikin wadanda suka yi uwa suka yi makarbiya a kan batun tsige Mista Trump karo na biyu bayan tarzomar ginin majalisar dokoki a ranar 6 ga watan Janairu. A je a dawo dai a wurin yawancin 'yan jam'iyyar Democrat suna ganin Trump shi ne dan takara mafi sauki da suke son fuskanta a zaben 2024. Wata kuri'ar jin ra'ayin jama'a a da kafar yada labarai ta Fox News ta gudanar a watan Yuni ta nuna cewa  kashi 55 cikin dari na masu zabe da suke da rijista ba sa sonsa a matsayin dan takara. Ana kallonsa a matsayin mai raba kan jama'a kuma 'yan Democrat na ganin abin da ya yi a zaben baya ba zai taimake shi a zabe na gaba ba. A duk lokacin da ake maganarsa a labarai, suna ganin hakan na taimaka wa 'yan Democrat a fadin kasar. Ms Marsh, mai tara dabarun jam'iyyar Democrat ta yi amanna  cewa jam'iyyarta za ta samu gagarumar karba a zaben rabin wa'adi na Nuwamba. Saboda hukuncin Kotun Koli a kan batun hana zubar da ciki da kuma yadda Jam'iyyar Republican ta kasa dora alhakin tarzomar da aka yi a ginin Majalisar Dokoki ranar 6 ga watan Janairu a kan jagoransu. Ko da ya tsaya takara ko bai tsaya ba, k da ya bayyana aniyarsa ta yin takara kafin zaben rabin wa'adiko kuma bai yi ba, ta wani fannin wannan ba shi ne abu mafi muhimmanci ba. Bayan sumamen na FBI, mun ga yadda cikin gaggawa shugabannin Republican suka goyi bayansa. ""Wannan lamarin ba wai magana ce a kan Trump ba,"" in ji Michael Steele, mai sukan lamirin Trump kuma tsohon shugaban kwamitin kasa na jam'iyyar Republican. ""Wannan yanzu ba magana ce ta Trump ya kewaya kasa ya rika babatun karya a kan zabe, da kuma ci gaba da bata mulkin kasa ba. Yanzu yana da 'yan barandarsa da za su yi masa wannan. ""A wannan bazarar na kewaya sassan Amurka inda na rika tattaunawa da magoya bayan Trump. Fiye da sau daya na ji su suna cewa yakin basasa zai barke a kasar. Ko a ranar Litinin da daddare a shafukan intanet, an ga yadda yawancin magoya bayan Trump ke cewa matakin na FBI zai kai da haddasa tashin hankali. Steven Crowder, mai goyon bayan Trump, wanda yake da mabiya miliyan 1.9 a shafukan sada zumunta da muhawara ya rubuta a shafinsa na Twitter cewa: Gobe akwai yaki. Ku yi barcinku ku more.'' Har yanzu zuciyata ta kasa yarda cewa Amurka na cikin hadarin fadawa wani sabon yakin basasa. To amma wani da y kasance yana bibiyar siyasar 'yan Republican tsawon gomman shekaru, Mr Steele,  yana ganin akwai alamun hakan Ya ce ""Da gaske ne. Wannan ya kasance kusan abin da ke zuciyar 'yan Republican tsawon shekara 10 ko 15. Trump ya bayar da damar yin hakan ne kawai. Ya bude fagen. Idan har suka kama mutumin nan da laifi, mutanen nan za su harzuka.'' Abin fatan kawai shi ne. Allah Ya sa lamarin bai kai haka ba, in ji marubucin."	https://www.bbc.com/hausa/articles/c72zxq62543o
business	Yadda taron sauyin yanayi na COP27 zai shafi duniya	"Nan gaba kaɗan ne cikin watannan shugabannin ƙasashen duniya za su taru domin tattauna matakan kare ɗumamar yanayi a taron Majalisar Ɗinkin Duniya kan sauyin yanayi da za a gudanar a ƙasar Masar. Shekara guda bayan da duniya ta fuskanci bala'o'in da ke da alaƙa da sauyin yanayi da ƙaruwar zafin da ba a taɓa gani ba a tarihin duniya. Majalisar Ɗinkin Duniya na gudanar da taruka kan sauyin yanayi a kowacce shekara, domin bai wa gwamnatocin duniya damar ɗaukar matakan da suka dace domin rage ƙaruwar ɗumamar yanayi. Ana yi wa tarukan laƙabi da COPs, wadda a turance ke nufin ""Conference of the Parties"" wato tarukan ƙasashen duniya waɗanda suka suka sanya hannu kan yarjejeniyar sauyin yanayi ta MDD a shekarar 1992. Taron na bana wanda aka yi wa laƙabi da COP27, shi ne taro na 27 da Majalisar Ɗinkin Duniya ke shiryawa kan sauyin yanayi.\nZa kuma a gudanar da shi a birnin Sharm el-Sheikh na ƙasar Masar daga ranar 6 zuwa 18 ga watan Nuwamba. Duniya na ƙara ɗumama sakamakon ƙaruwar amfani da hayaƙi da ɗan adam ke yi musamman daga yahaƙin da ake ƙonawa saboda amfani da man fetir da iskar gas da kuma ma'adinin Coal. Yanayin zafin duniya ya ƙaru da kashi 1.1C kuma ya doshi 1.5C, kamar yadda masana kimiyyar sauyin yanayi na MDD, da kuma Majalisar gwamnatocin duniya kan sauyin yanayi (IPCC) suka bayyana. Idan zafin duniya ya ƙaru da kashi 1.7 zuwa 1.8.  IPCC ta yi hasashen cewa rabin al'umar duniya za su fuskanci barazar ci gaba da rayuwa saboda tsananin zafi da raguwar kaɗawar iska. Domin kare aukuwar hakan, ƙasashe 194 sun rattaɓa hannu kan yarjejeniyar sauyin yanayi ta Paris a 2015, tare da alƙawarta haɗa hannu domin hana zafin duniya ƙaruwa da kashi 1.5C An gayyaci gwamnatocin ƙasashe fiye da 200.\nTo sai dai wasu shugabannin manyan ƙasashe masu ƙarfin tattalin arziki ciki har da shugaban Rasha Vladimir Putin ba za su halarci taron ba. To amma ana sa ran halartar wakilai daga ƙasar. Haka kuma wasu ƙasashen ciki har da China kawo yanzu ba su tabbatar da cewa ko shugabanninsu za su halarci taron ba. Mai masaukin baƙi ƙasar Masar ta yi kira ga ƙasashen duniya da su ajiye bambancin ra'ayi da na siyasa da ke tsakaninsu a gefe guda su kuma nuna ''halin dattako''. An sa ran kuma ƙungiyoyin kare muhalli, da ƙungiyoyin al'umma, da na 'yan kasuwa da na addinai su ma za su halarci taron. Wannan shi ne karo na biyar da ake gudanar da taron sauyin yanayi na COP a nahiyar Afirka. Yankin da gwamnatocin duniya suka yi amanna cewa zai ja hankalin ƙasashen duniya sakamakon mummunar illar da sauyin yanayi ya yi wa nahiyar. IPCC ta ce nahiyar Afirka ɗaya ce daga cikin ɓangarorin duniya da sauyin yanayi ya yi wa illa. A halin yanzu, an yi ƙiyasin cewa mutum miliyan 17 ne ke fuskantar ƙarancin abinci a yankin gabashin Afirka saboda matsalar fari. To amma, zaɓar Masar a matsayin wurin da za a yi taron ya janyo ce-ce-ku-ce.\nWasu masu rajin kare 'yancin ɗan adam da masu rajin kare muhalli na cewa gwamnatin Masar ta hana su halartar taron saboda yadda suke sukar ƙasar game da yadda take tafiyar da al'amuran 'yancin dan adam. Gabanin taron an buƙaci ƙasashen da su gabatar da tsare-tsarensu kan sauyin yanayi. kawo yanzu kuma ƙasashe  25 ne kaɗai suka gabatar da nasu. Taron na COP27 zai mayar da hankali kan abubuwa uku:\n•	Rage yahaƙi mai guɓata muhalli\n•	Taimaka wa ƙasashe su magance ɗumamar yanayi\n•	Tallafa wa ƙasashe masu tasowa da kayan aiki, da kuɗi domin ayyukan kare sauyin yanayi. Kuɗi shi ne babbar matsalar da ke damun taron sauyin yanayi. A shekarar 2009, manyan ƙasashe masu arziki sun ce za su samar da kuɗi dala biliyan 100 zuwa shekarar 2020, ga ƙasashe masu tasowa domin taimaka musu rage gurɓataccen yahaƙi domin fuskantar dumamar yanayi. To amma an kasa cimma wannan muradi, inda aka mai da shi zuwa shekarar 2023. To sai dai ƙasashe masu tasowa na kiraye-kiraye ga manyan ƙasashe masu arzikin masana'antu da su riƙa biyansu 'diyya' samakon illar da hayaƙin da suke fitarwa ke yi wa ƙasashen masu tasowa. Amma ƙasashen masu arziki sun yi watsi da wannan buƙatar tun a taron sauyin yanayi da aka gudanar a birnin Bonn, bayan da suka fahimci ana ƙoƙarin tilkasta musu biyan daiyya na gomman shekaru. Tarayyar Turai ta amince a ci gaba da tatauna batun a taron na  COP27. Ya danganta ga wanda ka yi magana da shi. Ƙasashe masu tasowa za su buƙaci a sanya batun biyansu diyya - na gurɓata musu muhalli daga ƙasashe masu arziki - a matsayin ɗaya daga cikin ajendojin taron. Za su kuma su matsa wajen ganin cewar an saka ranar da za a fara biyansu. Ƙasashe masu arziki za su buƙaci haɗin kan manyan ƙasashe masu tasowa kamr su China da Brazil, da Indonesiya da Afirka ta kudu, da su rage amfanin da ma'adinin Coal da kuma hayaƙi masu gurɓata muhalli. Akwai kuma alkawuran da aka yi shekarar da ta gabata a kan batun dazuka, da ma'adinin coal da sauran ma'adinai masu gurɓata muhalli, da ake sa ran ƙasashen duniya za su sanya hannu. To sai masana kimiyya sun yi amanna cewa shugabannin duniya sun makara, kuma ko me aka cimma a taron  COP27 ba zai hana zafin duniya ƙaruwa da kashi 1.5C ba."	https://www.bbc.com/hausa/articles/cjmeddp13vjo
religion	Buhari da Sarkin Kano da Dangote da El-Zakzaky na cikin Musulmi 500 mafi karfin fada a ji a duniya	Shugaban Najeriya Muhammadu Buhari na cikin jerin musulmi masu karfin fada aji a duniya, kamar yadda cibiyar nazarin addinin Islama da ke Amman a Jordan ta bayyana. Duk shekara cibiyar na wallafa sunayen musulmi 500 masu karfin fada aji a duniya. Kuma a bincken da ta wallafa karo na 12 cibiyar ta ce Shugaban Najeriya Muhammadu ne na 16 a jerin musulmi ƙarfin fada a ji a a duniya. Shugaban Turkiyya Recep Tayyip Erdogan ne musulmi mafi ƙarfin faɗa a aji a duniya. Sarki Salman na Saudiyya ne na biyu a duniya. Jagoran Iran Ayatollah Ali Khamenei ne na uku a jerin musulmi masu karfin fada a ji a duniya. Cibiyar ta ce yawan musulmi a duniya an kiyasta cewa ya kai biliyan 1.9, kashi 26 na yawan al'ummar duniya. Babban Shehin Malamin addinin Islama a Najeriya, Sheikh Ibrahim Saleh shi ne na 48 a duniya. Sauran ƴan Najeriya da ke cikin jerin musulmi masu karfin fada a ji a duniya sun hada da Sarkin Musulmi Sultan Muhammad Sa'ad Abubakar III da Sarkin Kano Aminu Ado Bayero. Akwai kuma Shehin malamin Tijjaniya Sheikh Dahiru Bauchi da jagoran ƙungiyar Shi'a ta IMN  Malam Ibrahim Zakzaky da kuma attajirin Afrika Alhaji Aliko Dangote. Sunayen musulmi 500 mafi karfin fada aji a duniya sun hada da ƴan kwallon kafa inda cibiyar ta bayyana ɗan ƙwallon Masar Mohamed Salah a matsayin na 42. Sauran ƴan ƙwallon da ke cikin jerin sunayen sun haɗa da Sadio Mane da Paul Pogba da Zinedine Zidane. Cibiyar ta ce zaɓen mutanen ba ya nufin nuna goyon baya ga aƙidunsu ko amincewa da ra'ayinsu, illa auna girman karfin faɗa aji da suke da shi.	https://www.bbc.com/hausa/rahotanni-59024146
health	Coronavirus: Za a bai wa iyalan ma'aikatan da suka mutu £60,000	"Za a biya iyalan ma'aikatan lafiya da ma'aikatan walwala a Ingila da suka mutu saboda korona fam 60,000, in ji gwamnati Sakataren Lafiya Matt Hancock ya tabbatar da mutuwar ma'aikatan lafiya 82 da na walwala 16 da suka mutu yayin wannan annobar. Ya ce yana daga cikin wajibcin aikinsa ''kula da 'yan uwan wadanda suka rasu"", Kungiyar ma'aikatan lafiyar ta yi maraba da wannan sanarwa, tare da yin kira kan a fadada wannan tsarin zuwa wasu ma'aikatun. Gwamnatin Wales ta yi alkawarin biyan irin wannan kudade ga nata ma'aikatan lafiya da na walwala yayin da Scotland ke yanke shawarar kan yadda za ta yi nata - duk da cewa gwamnatin Burtaniya ke da ikon biyan kudaden. Sanarwar na zuwa ne kafin a yi shirun jimami na minti daya da karfe 10:00 na safe agogon GMT ranar Talata, don tunawa da ma'aikatan lafiyar da suka rasa ransu yayin yaki da cutar korona. Firai Minista Boris Johnson shi ma ya yi nasa shirun, tare da wasu mukarraban gwamnati. Ya sanar da tsarin biyan kudin a bayanin da gwamnatin kasar ke yi kullum, Mista Hancock ya mika ta'aziyyarsa ga ma'aikatan NHS da kuma na walwala. Ya ce: ""Tabbas babu abin da zai maye gurbin wadanda muke so. Amma za mu iya duk abin da za mu yi domin taimakawa iyalan mutanen wadanda ke fama da wannan rashi."" Babbar sakatariyar kwalejin aikin jinya ta Royal, Donna kinnair, ta ce wannan sabon tsarin biyan kudin zai bai wa iyalan mamatan kwarin gwiwa a wannan halin da suke ciki"". Ta kara da cewa: ""Babu adadin kudin da zai maye gurbin mutanen da aka rasa amma kudin da za a ba su zai dan rage musu radadin damuwar da suke ciki.' 'Fadada tsarin' Shugaban Unison Dave Prentis, shi ma ya nuna farin cikinsa da wannan mataki, yana cewa: ""Abin da za mu iya yi ga wadannan mutanen da suka rasa rayukansu dalilin aikinsu shi ne kawai mu ba su wannan kudin domin rage radadi."" Amma kungiyoyin sun nemi da a saukaka wannan tsari a kuma gaggauta shi, a kuma fadada shi zuwa wasu ma'aikatu, kamar wadanda ke aiki a matakin lafiya na farko. Kungiyar ma'aikata ta yi murna da tsarin amma ta shawarci ministoci da su hanzarta wajen samar da kayan kariya ga mutanen da ke aiki kan gaba wajen yaki da cutar. 'Yar majalisar Jam'iyyar Liberal Democrat Layla Moran, wadda tuntuni ke gangamin wayar da akai game da irin wannan tsarin ta ce, ""wannan ne abin da gwarazan ma'aikatan NHS suke bukata kuma suka cancanta"". Ta kuma kara da cewa: ""Yanzu akwai bukatar gwamnati ta fadada tsarin ya hada da iyalan duka manyan ma'aikata - masu jinya, malaman makaranta, da direbobin manyan motoci da sauransu - wadanda suka rasa rayukansu a wannan yaki. ""Tsarin ya kamata ya dauki irin wannan mataki kan jami'an soji, a sanya su a tsarin fansho da kuma kudin jana'iza da ake bayarwa."""	https://www.bbc.com/hausa/labarai-52460632
business	Lionel Messi ya yi nasara a Kotun Ƙoli kan amfani da sunansa a matsayin kamfani	Kotun Kolin Tarayyar Turai ta yanke hukuncin cewa dan wasan Barcelona Lionel Messi zai iya yin rijistar sunansa a matsayin kamfani bayan an kwashe shekara tara ana shari'a kan batun. Kotun ta yi watsi da karar da kamfanin kekuna na Sufaniya mai suna Massi da kuma ofishin kula da hakkin mallaka na Tarayyar Turai suka daukaka a kan batun. A shekarar 2011 ne dan wasan ya nemi a sanya sunansa a matsayin kamfani da tambari kan tufafi da sauran kayan wasanni. Sai dai Massi ya ce tambarinsa da na Messi sun yi kama da juna kuma hakan zai iya haifar da rudani ga masu saye da sayarwa. Kotun Kolin ta Turai ta ce za a iya yin la'akari da shaharar dan wasan idan ana son yanke hukunci kan ko jama'a za su iya bambancewa tsakaninsa da kamfanin kekuna idan sun je yin sayayya. Daga nan ne kotun ta amince da hukuncin da wata kotun Turai ta yanke a 2018 cewa dan wasan ya yi shararar da za ta sa ba za a samu wani rudani ba wajen bambance kayan kamfaninsa da na Massi. Tun da fari kamfani Massi, wanda ke sayar da tufafi da kayan tseren kekuna, ya yi nasara a karar da ya shigar kan da wasan na Barcelona. Sai dai ya sha kaye bayan da Lionel Messi ya daukaka kara zuwa wata kotun. Messi, mai shekara 33, wanda ke sanya rigar wasa mai lamba 10, ya zama dan kwallon duniya sau shida kuma shi ne dan wasan da ya fi samun kudi, a cewar mujallar Forbes. Ta ce ya samu $126m (£97m) a shekarar 2020. A watan Agusta ya ja hankalin duniya bayan da ya nemi barin Barcerlona. Amm daga bisani ya fasa barin kungiyar saboda dagewar da ta yi cewa zai ya biya euro miliyan 700, wato kudin darajarsa, idan yana son tafiya.	https://www.bbc.com/hausa/labarai-54201226
business	An bukaci Najeriya ta rage darajar naira	"Bankin JPMorgan ya bukaci Najeriya ta rage darajar Naira da kashi 10 cikin dari nan da karshen watan Yuni bayan faduwar farashin man fetur, a cewar rahoton kamfanin dillancin labarai na Reuters. Reuters ya tuntubi Babban Bankin Najeriya na CBN amma bai mayar da martani ba. Sai dai CBN ya yi hasashen wasu matakai da suka fi na rage darajar naira girma idan har farashin man ya rikito daga dala 40 ko 30. A lokacin da farashin mai ya fadi a shekarar 2014, Najeriya ta kare darajar naira ta hanyar dakile zirga-zirgar kudaden kasashen waje, maimakon rage darajar kudin kasar. Jami'in bankin JPMorgan, Ayomide Mejabi, ya ce a wannan karon yana tsammanin CBN ya rage darajar naira da kashi 10 zuwa naira 400 a kan dala daya, ba kamar yadda take a yanzu ba na 366.3 a kan dala daya. Najeriya na daya daga cikin kasashe masu tasowa da suke kayyade darajar kudinsu, inda take tsara yadda dala za ta shiga ta fita daga kasar da kuma ajiyar kudin CBN. Sauran kasashe irinsu Angola da Venezuela sun saukaka matakansu domin bai wa takardun kudaden kasarsu damar yi wa kansu matsayi a kasuwa canjin kudi. Jami'in bankin JPMorgan, Ayomide Mejabi ya ce yana tsammanin CBN ba zai maimaita abin da y yi ba a shekarun 2014-2016, lokacin da aka samu faduwar farashin man. ""Muna ganin CBN ba zai maimaita kuskuren da ya yi ba a rikicin 2014-2017 lokacin da ya toshe hada-hadar kudaden kasashen waje ta hanyar kayyade darajar naira,"" in ji shi. Ya kara da cewa suna sa ran wannan karon bankin zai kyale kasuwar canjin kudaden kasashen waje ba tare da an dabaibaye ta da dokoki ba."	https://www.bbc.com/hausa/labarai-51844295
sports	Kasuwar ƴan ƙwallo: Makomar Lukaku, Nunez, Fofana, Lingard, Bale, Jesus	Chelsea ta shaida wa dan wasanta na gaba Romelu Lukaku mai shekara 29 cewa yana iya komawa Inter Milan a matsayin dan wa na aro idan aka yi wa Stamford Bridge tayi mai kyau. (Guardian) Benfica's Uruguay forward Darwin Nunez, 22, is hesitant to join Manchester United because they are not in the Champions League next season Dan wasan gaba na Benfica da Uruguay Darwin Nunez mai shekara 22 na wasiwasin komawa Manchester United saboda ba za su buga gasar Zakarun Turai ba a kakar wasa mai zuwa. (Mirror) Liverpool ta sha gaban Red Devils wajen kokarin daukan Nunez. (Star) Manchester United da Chelsea na takara kan Wesley Fofana, dan wasan baya na Leicester da Faransa mai shekara 21. (RMC Sport - in French) Juventus sun ja baya kan Jesse Lingard, dan wasan gaba na Manchester United mai shekara 29, bayan da suka nuna sha'awarsu kan dan wasan dan kasar Ingila. (Goal) Dan wasan kasar Wales, Gareth Bale mai shekara 32 na iya komawa kungiyar Getafe ta birnin Madrid saboda baya son raba iyalansa daga birnin duk da ya bar Real Madrid. (Mail) Sai dai wakilin Bale Joshua Bennett yayi watsi da labarin da ke cewa zai koma kungiyar ta La Liga. (Fabrizio Romano) Dan wasan gaba na Manchester City da Brazil Gabriel Jesus mai shekara 25 zai koma Tottenham,matakin da ka iya zama koma baya ga Arsenal, wadda ke fatan kai shi kungiyar. (Times - subscription required)	https://www.bbc.com/hausa/wasanni-61741092
technology	An kai wa tashar nukiliyar Iran hari	Wani babban jami'in nukiliyar Iran ya ce an kai wa wata cibiyar nukiliya ta kasar hari kwana daya bayan da ta gabatar da sabbin injina na zamani na uranium. Bai fadi ko waye ke da laifi ba amma ya yi kira ga kasashen duniya da su magance ta'addancin nukliya. Kafofin watsa labarai na Israila sun nuna cewa al'amarin ya faru ne sakamakon harin ta intanet da Israilar ta kai. Al'amarin baya-bayan nan na zuwa ne yayin da ake kokarin farfado da yarjejeniyar nukiliya ta shekarar 2015 ta hanyar amfani da kafar diflomasiyya wadda Amurka ta fice daga ciki karkashin mulkin Trump a shekarar 2018. A ranar Asabar shugaba Hassan Rouhani na Iran ya kaddamar da sabbin injinan zamani a Natanz, wanda wuri ne mai muhimanci a shirin inganta uranium na kasar, wanda aka nuna kai tsaye a talbijin. Hakan ya wakilci wani abin da ya sabawa alkawuran kasar a yarjejeniyar 2015, wacce kawai ke ba Iran damar samarwa da adana iyakantaccen uranium din da za a yi amfani da shi don samar da mai na makamashin nukiliyar kasuwanci.	https://www.bbc.com/hausa/labarai-56713250
health	Muhimmancin goruba ga rayuwar ɗan Adam	Goriba na cikin 'ya'yan itatuwa dangin kwakwa da ake samu a ƙasashen Afirka musamman Masar da Sudan da Kenya da sauran ƙasashen Larabawa. Ga wanda ya san bishiyar goruba, ya san ba ta da kauri da kuma rassa marasa kaushi, kowanne yana ɗauke da koren ganye mai ƙarfi kuma ƙarami mai ɗan faɗi. 'Ya'yanta kuwa suna da ɗan girma kamar na lemon zaƙi masu launin ruwan ƙasa da kuma ƙarfi sosai, wanda ke da zaƙi idan ana ci - har ma a yi santi wasu lokutan. A ƙasar Hausa, goriba na ɗaya daga cikin abubuwan da mata masu ciki suka yi fice da cinta da kuma yara. Al'ummar Masar da suka gabata shekaru aru-aru na kallon bishiyar goriba a matsayin wani abu mai tsarki kuma dalilin da ya sa ake yawan samunta a ƙaburburan sarakunansu kenan wato Fir'aunoninsu. Sai dai akasarin masu amfani da wannan ɗan itaciya ba su san amfaninsa ba a jikinsu da kuma sauran ayyukan da ake gudanarwa da shi. Binciken masana da dama ya nuna cewa goriba na ƙunshe da sinadaran flavonoids da phenols, waɗanda ke ɗauke da kariya daga ƙwayoyin cuta. Shayin goriba abu ne shahararre a Masar da Sudan da Najeriya da ma wasu ƙasashen, kuma an yi ittifaƙi cewa tana da amfani sosai ga masu ciwon suga. Al'ummar Masar na yawan amfani da goriba wurin maganin cutar hawan jini. Tsawon shekaru, al'umma a yankin Turkana na ƙasar Kenya amfani da wani maganin gargajiya da aka samar daga busassun ganyen goriba domin samun kariya daga wasu ƙwayoyin cuta. Kazalika, wasu kan samar da ruwan lemo na goriba. Wani bincike da Adaya ya gudanar a shekarar 1977 ya nuna cewa akan yi amfani da saiwar goriba wurin kula da rauni a jikin mutum musamman cizo ko harbin wasu ƙwaruka. Har wa yau, ana amfani da saiwar goriba wurin haɗa ƙwayar maganin hypolipidemic wadda ke taimakawa wajen jinyar cutar hawan jini. Haka nan, akan yi amfani da ita wurin hana zubar jini ga mata bayan haihuwa. Wani sabon yayi da ya bulla a jihar Kanon Najeriya shi ne yadda Mazauna birnin da dama suka koma shan shayin goruba maimakon irin na sauran ganyen shayi da aka saba da su. Karbuwar da shayin yake yi ne ma ya sa matasa da yawa fara sana'ar sayar da shi. Masana lafiya dai na nuna cewa shayin na goruba na da alfanu ga lafiyar dan adam amma kuma ba kowa da kowa ba. Wakilinmu na Kanon Khalifa Shehu Dokaji ya ziyarci teburin wani mai shayin na goruba, wato Yusuf Muhammad da aka fi sani da Abba 10. Ya ce ya zabi sana'ar sayar da shayin goruba ne saboda hana zaman banza da kuma fadar da mutane ke yi cewa tana maganin wasu cututtuka a jikin dan adam. Wakilinmu ya tarar da matasa da dama a teburin mais hayin da suka ce suna sha ne don kara lafiya. Ba wai iya maza ne kawai ke shan shayin na goruba ba, su ma mata ba a bar su a baya, sakamakon yadda suke tururuwar sayen garin ta a wasu daga cikin manyan shaguna a birnin. A yanzu dai a mafi yawan gefen titunan birnin Kano, teburan sayar da shayin goruba na ci gaba da karuwa, wanda matasa da magidanta ne ke tururuwar sayansa. Masu lura da al'amuran yau da kullum na kallon hakan a matakin kau da zaman banza a tsakanin matasan jihar. Karin labarai da za ku so ku karanta:	https://www.bbc.com/hausa/labarai-55984935
sports	A﻿n dage wasan Arsenal da Man City saboda fafatawa da PSV	A﻿n dage wasan da Arsenal za ta yi da Manchester City a gasar Premier League ranar 19 ga watan Oktoba, domin ta kara da PSV a Europa League. H﻿akan ya biyo bayan bai wa Gunners damar buga Europa League da PSV Eindhoven. A﻿n dage wasan da Gunners ya kamata ta kara da PSV ranar Alhamis, hakan ya biyo bayan zaman makokin rasuwar Sarauniya Elizabeth II. U﻿efa ta hangi za a yi karancin jami'an tsaro da mutanen da za su gudanar da wasu ayyukan, shi ya sa ta dage fafatawar. A﻿rsenal za ta karbi bakuncin kungiyar Netherlands ranar 20 ga watan Oktoba. Hukumar da ke gudanar da Premier League ta ce za ta sanar da ranar da kungiyoyin biyu za su fuskanci juna nan gaba. A﻿n dage dukkan wasannin babbar gasar tamaula ta Ingila a makon jiya, bayan rasuwar Sarauniya Elizabeth II. H﻿aka kuma an kara dage wasu fafatawa uku da ya kamata a kara a makon nan, saboda shirin binne Sarauniya ranar Litinin. W﻿asannin da aka soke sun hada da wanda Chelsea za ta karbi bakuncin Liverpool da wanda Leeds za ta ziyarci Manchester United. T﻿uni aka dage wasan Brighton da Crystal Palace, bayan da kungiyar ma'aikatan jirgin kasa ke shirin yin yajin aiki. J﻿adawalin wasanni Premier League na kara fuskantar kalubale a kakar nan, bayan da za a dakatar da gasar sakamakon fafatawar cin Kofin Duniya da za a yi a Qatar tsakanin 20 ga watan Nuwamba zuwa 18 ga watan Disamba.	https://www.bbc.com/hausa/articles/c72z1plzv8po
sports	Real Madrid 2-3 Chelsea: An fitar da Chelsea daga Champions League	Real Madrid ta kawo karshen Chelsea mai rike da kofin Champions League, bayan da ta yi nasara da ci 3-2 a Santiago Bernabeu ranar Talata. Karo na 31 kenan da Real Madrid ta kai daf da karshe a ko dai European Cup ko kuma Champions League, kenan ta bayar da tazarar zuwa sau 11, fiye da kowacce kungiya. Chelsea ta ci kwallaye ta hannun Mason Mount da Antonio Rudiger da kuma Timo Werner. Real Madrid ta zura nata a raga ta hannun Rodrygo da kuma Karim Benzema, wanda ya ci kwallo hudu a ragar Chelsea a haduwa biyun da suka yi. Kungiyar Sifaniya ta kai wasan daf da karshe da cin kwallo biyar da hudu kenan gida da waje a suka kece raini a bana. A wasan farko da suka buga ranar Laraba 6 ga watan Afirilu, Real Madrid ce ta yi nasara da ci 3-1 a fafatawar da suka yi a Stamford Bridge. Wannan shi ne karon farko da Chelsea ta buga wasa a filin Real Madrid na Santiago Bernabeu a Sifaniya. Ko a bara da Chelsea ta ziyarci Real Madrid a gasar Champions League wasan daf da karshe a Estadio Alfredo Di Stefano suka yi wasan. Wannan shi ne wasa na bakwai da suka kece raini a gasar Zakarun Turai, Chelsea ta yi nasara a wasa uku da canjaras biyu, sai Real da ta ci biyu. 'Yan wasan da Carlo Ancelotti ya fuskanci Chelsea a Champions League karawar quarter-final a Santiago Bernabeu. 'Yan wasan Real Madrid: Masu tsaron raga: Courtois, Lunin da kuma Fuidias. Masu tsaron baya: Carvajal, Alaba, Nacho, Marcelo, F. Mendy da kuma Rafa Marín. Masu buga tsakiya: Kroos, Modrić, Casemiro, Valverde, Lucas V., D. Ceballos da kuma Camavinga. Masu cin kwallaye: Benzema, Asensio, Jović, Bale, Vini Jr., Rodrygo da kuma Mariano.	https://www.bbc.com/hausa/wasanni-61059680
politics	Ni da Shekarau muna nan tare - Kwankwaso	"Dan takarar shugaban Najeriya a jam'iyyar NNPP, Sanata Rabi'u Musa Kwankwaso, ya ce babu wata matsala tsakaninsa da bangaren tsohon gwamnan Kano Sanata Ibrahim Shekarau. A tattaunawarsa da BBC Hausa, Kwankwaso ya ce rahotannin da ake watsawa game da rashin jituwa tsakaninsa da bangaren Shekarau ba su da kamshin gaskiya. Yana bayani ne bayan wasu rahotanni sun bayyana cewa Sanata Shekarau na shirin komawa jam'iyyar PDP saboda bangaren Kwankwaso ya gaza cika alkawuran da ya yi musu yayin da ya shiga jam'iyyar NNPP. Sai dai Kwankwaso ya shaida mana cewa ko da yake shi ma ya samu wannan labari amma ba haka batun baye ba. ""Gaskiya babu wata yarjejeniya da aka yi da ta wuce cewa akwai bukatu da aka kawo kuma mun yi kokarin biyansu  amma ba a kawo su a kan lokaci ba, kuma babu  yadda za mu iya yi musamman abin da ya shafi takara,"" in ji tsohon gwamnan na Kano. A cewarsa, galibin wadanda bangaren Shekarau ya kawo domin su samu gurbin takara sun shiga NNPP a kurarren lokacin da INEC ba za ta amince da takararsu ba domin an kammala zabukan fitar da gwani. Sai dai ya ce idan aka kafa gwamnati za su samu mukamai masu daraja. Sanata Kwankwaso ya kara da cewa hakan ba zai haifar da wata matsala a jam'iyyar NNPP yana mai cewa babu matsala tsakaninsa da Shekarau."	https://www.bbc.com/hausa/articles/c51dz7wd43vo
business	'Kashi 80 na kayayyakin da ake sayarwa a kasuwannin Najeriya ba su da inganci'	"Hukumar tabbatar da inganci kayayyaki a Najeria wato (SON) ta bayyana damuwa kan ƙaruwar shiga da kayayyaki marasa inganci a cikin ƙasar musamman na abinci. Shugaban Hukumar Malam Farouk Ali Salim, ya shaida wa BBC cewa, wannan matsalace babba saboda a yanzu duk kasuwar da aka je a Najeriya, idan ka dauki kaya kashi 8 a cikin 10 duk suna da matsala. Ya ce ko ta wajen tantance kayan ko kuma lokacin amfaninsu ya kare, wanda hakan kuma zai iya sa tattalin arzikin kasar ya gamu da cikas matuƙar gwamnati ba ta ɗauki matakin daƙile matsalar ba. ''Abin damuwar shi ne yadda ake shigo da kayan abinci barkatai ba tare da an tabbabar da ingancinsu ba'' in ji shi. Malam Farouk Ali Sali, ya ce,"" Kamar misali a yanzu za ka ga kamfanonin da ke sayar da kayan gini suna rufewa saboda mutane na zuwa wasu kasashen su siyo irin kayan wanda suke marassa inganci, sabaoda haka irin wannan abubuwan sun yi yawa a kasuwa."" Ya ce, akwai abubuwa da dama da suka jawo wannan matsala kamar a shekarun baya a lokacin gwamnatin Goodluck Jonathan, an yi gyaran tashoshin jiragen ruwa, a lokacin sai aka cire mutane da tashoshin ruwa don ba wa mutane damar shigo da kayansu da sauki, to a lokacin an hana hukumarsu tantance ingancin kayayyakin da ake shigo da su abin da ya janyo aka rinka shigar da kaya marassa inganci. Shugaban hukumar tabbatar da ingancin kayayyakin ya ce ''a wasu lokuta idan muka tare motocin da suka yi dakon kaya musamman kayan da aka dauko daga tashoshin jiragen ruwa, wani lokaci mu yi sa'a mu kama mutane da suka dauko kaya marassa inganci'' Ya ce ""Amma a wasu lokuta saboda yawancin mutanen da suka shigo da kayan basu da gaskiya, idan aka tare motocin dakon kayan na su sai kaga sun yi amfani da bindigogi ko wukake sun kori ma'aikatan hukumar"" Malam Farouk Ali Salim, ya ce ""Idan kuma aka kai kayayyakin zuwa kasuwanni jami'anmu suka shiga domin tantancewa sai kaga an yi ca a kan jami'an na mu an yi musu taron dangi don a hana su aikinsu."" Ana dai fama da matsalar shigarwa da kuma sayar da kayayyaki marassa inganci a kasuwannin Najeriya, in da a wasu lokuta sai ka sayi abu amma da zarar ka duba lokacin lalacewarsa sai kaga ya kusa koma ya cika wa'adin. Masharhanta na ganin wannan kuwa na da nasaba da laifin masu shigo da kayayyaki cikin kasar wadanda basa kiyaye da dokoki da ma ka'idoin shigo da kaya."	https://www.bbc.com/hausa/labarai-61239101
health	Labaran matan da suka cinnawa kansu wuta saboda “muzgunawar maza”	Labaran matan da suka cinnawa kansu wuta saboda “muzgunawar maza” Mata a Iraƙi na fuskantar ƙaruwar cin zarafi a gidajen aure da wajen ƴan uwa. Matsalolin cin zarafi sunƙaruwa da kashi 125 cikin 100 a shekarar 2020 da 2021, a cewar Majalisar Ɗinkin Duniya. A yankin Kurdistan na ƙsar, matan da ke samun kansu cikin cin zarafi a gidaje kan ɗauki matakain ƙona kansu da zummar mutuwa a matsayin hanya ɗaya da suke ganin ita ce mafita. Gwamnatin yankin Kurdistan ta yi ƙoƙarin magance matsalar cin zarafin mata dar muzguna musu da ake yi, amma da yawansu kan kasance cikin haɗari. An bai wa BBC wata dama da ba a cika samu ba ta shiga manyan asibitocin jinyar masu ƙuna a Kurdistan da ke iraƙi, inda mata da dama suk mutu sakamakon ƙona kansu da suka yi.	https://www.bbc.com/hausa/articles/c10d14jrrp0o
technology	Dokar Kare sirrin bayanai ta BBC	Amincewar da kuka yi mana na da matukar muhimmancin a wurinmu. BBC ta kudirin aniyyar kare dukkan bayanan da suka shafe ku, a duk lokacin da kuke hulda da wasu abubuwa na BBC. Yana da matukar muhimmanci ku karanta wadannan bayanai domin sani yadda za mu yi mu'amula da bayananku. Wannan dokar ta kare sirrin bayanan na bayyana yadda za mu karbi bayananku da kuma yadda za mu yi amfani da bayanan a lokaci da kuma bayan huldarmu da ku, bisa doron dokar kare bayanan sirri. Hikayata gasa ce ta ƙagaggun gajerun labarai wadda ke samar da dama ga mata marubuta, waɗanda ba su ƙware ba da kuma ƙwararru, don nuna fasaharsu da ba da damar karanta labaransu a harshen Hausa. Dole ne labaran da za a shiga su kasance ƙagaggun labarai kan wani jigo. Mata biyu na iya haɗa gwiwa su shigar da labari guda amma ka da su haura mata biyu, kuma labari ɗaya kacal mace za ta iya shigarwa. Wata tawagar alƙalai waɗanda ba ma'aikatan BBC ba ne, bisa jagorancin ma'aikacin BBC za ta zaɓi gwarzuwa ɗaya da labarinta ya yi nasarar yin na ɗaya sannan za su zaɓi ta biyu da ta uku. Kafin tura wa alƙalan labaran don tantancewa za a cire duk wani bayani dangane da mai shiga gasa kuma ba za a aika masu ko wane irin bayani kan masu shiga gasar ba. Waɗanda su ka yi nasara za su samu kyautar kuɗi da lambar yabo: wannan ya ƙunshi $2,000 ga wadda ta zo ta ɗaya, $1,500 ga wadda ta zo ta biyu, $1000 ga wadda ta zo ta uku. BBC za ta watsa labarai 12 da alƙalan suka ce sun cancanci yabo da guda ukun da suka yi nasara a tasharta ta BBC Hausa. Duka labaran da aka naɗa za su ƙunshi sunan labarin da sunan marubuciyar. Ma'aikatan BBC Hausa za su karanta labaran da suka cancanci yabo cikin mako 12. Waɗanda suka yi nasara za su karanta labarinsu gaba ɗaya da kansu a ɗakin gabatar da shirye-shirye na BBC. Za a watsa karatun labaran da aka naɗa a tashar BBC Hausa da tashoshin rediyo na abokan hulɗarmu Freedom Rediyo da Rediyo Gotel da Rima Rediyo da ma wasu. Za a wallafa kuma a watsa muryoyin marubutan da labaransu suka yi nasara a gasar da aka naɗa da sunan marubutan, a shafin BBC Hausa na intanet da BBC Hausa Rediyo da shafukan sada zumunta na BBC kamar Twitter da Instagram da Facebook. BBC ka iya gayyatar waɗanda suka yi nasara da wasu waɗanda labaransu suka cancanci yabo, domin halartar taron bayar da kyaututtuka a Abuja. BBC za ta ɗauki nauyin kuɗin mota da masauki wanda bai wuce ƙima ba. Waɗanda aka gayyata su ne ke da alhakin nema wa kansu izinin shiga Najeriya. Tawagar BBC Hausa za ta karɓi bayananku don Gasar Gajerun Ƙagaggun Labarai ta Mata. Tawagar BBC Hausa za ta amsa bayanaku ta adireshin email da shafin inatnet da BBC ke amfani da shi. Idan muka watsa labarinki, yana iya kasancewa a shirye-shiryen da ake adanawa a intanet kuma ana iya amfani da labarin naki a shirye-shiryenmu na gaba. Domin karin bayani dangane da yadda BBC ke alkilta bayananmu za ku iya ziyartar shafin da ke bayani dangane da yadda muke amfani da abokan huldarmu https://www.bbc.com/contributors/working-for-the-bbc/privacy-notice Sai shekarunki sun kai 18 ko sun haura za ki iya shiga gasar. BBC za ta karɓa kuma ta yi aiki da bayanan da suka shafe ki waɗanda kika aiko mana. Dole ne a aika duka labarai ta hanyar manhajar uploader da ke (Yadda za a shiga gasar) wanda ke kan shafinmu na bbchausa.com kuma dole ne bayanan su ƙunshi waɗannan dangane marubuciya/marubuta: •Suna •Lambar Waya •Adireshin email •Adireshin gida (gari ko ƙauye) •Shekarunki •Taƙaitaccen tarihinki •Taƙaitaccen bayani kan labarinki Idan aka zaɓi labarinki, BBC na da ikon buƙatar ganin shaidar shekarunki don tabbatar da cewa kin cika sharuɗɗan shiga gasar. Idan aka buƙaci ganin shaidar shekarunki, za a yi haka ne ta hanyar gani da ido. BBC ce 'sarrafa bayanai' da kika aiko. Hakan na nufin cewa BBC za ta yanke shawarar abin da za ta yi da bayananki, da hanyoyin da za a yi amfani da su. Don guje wa shakku, za a karɓi bayananki kuma a yi amfani da su bisa dalilin da aka tsara a bayanan tsare sirrinki kawai. BBC ta dogara ne kan buƙatunta da ke bisa ƙa'ida a matsayinta na kafar yaɗa labarai don sarrafa bayananki wajen shiga gasar, da bibiyar gawarazan gasar da mu'amala da masu bibiyarmu. A wajen dogaro da buƙatunta da ke bisa ƙa'ida don sarrafa waɗannan bayanan, BBC za ta daidaita buƙatunta wajen tallata wannan gasa tare da kare bayanan sirrinki. Idan kika shiga gasar, BBC za ta aika bayananki zuwa wani shafin sarrafa bayanai da BBC ta saba amfani da shi, wanda kuma zai samar wa BBC wurin da zai taimaka mana mu gudanar da gasar. Muna tabbatar da cewa shafin da za mu yi amfani da shi yana da ƙa'idojin da suka dace wanda zai tabbatar da cewa ba za su iya yin komai da bayananki ba sai idan mun ba su umarnin yin haka. Ba za mu yaɗa bayananki da wani ko wasu ba har sai idan doka ta ba mu izinin yin haka. Idan labarin da kika aiko bai yi nasara ba, BBC za ta adana bayananki da abin da kika aika har tsawon wata shida daga ranar da kika ɗora bayanan, daga nan kuma za a goge shi. Idan aka sanya labarinki cikin waɗanda suka kai mataki na gaba ko kuma ke ce kika yi nasara, za mu adana bayananki har tsawon shekara biyu bayan an rufe gasar. Idan kika kai mataki na gaba ko kuma ke ce tauraruwar gasar, sannan muka wallafa labarinki tare da sunanki, to BBC za ta adana bayananki har abada saboda dalilai na aiki. Za a adana bayananki a tarayyar Turai da Birtaniya da Amurka. Kina da haƙƙoƙi ƙarƙashin dokokin kare bayanai. Za ki iya neman kwafin bayananki da BBC ta adana. Kina da ƴanci ki nemi a goge bayananki da muka karɓa sai dai akwai iyakoki da togaciya kan wannan ƴancin, abin da zai sa BBC ta ki amincewa da buƙatarki. A wasu lokutan, kina da ƴanci ko taƙaita ci gaba da amfani da bayaninki ko ki nuna rashin amincewa da ci gaba da neman bayananki. Kina da ƴancin ki nemi mu tura miki bayananki ko wata hukumar, a wasu lokutan. Za ki iya tuntubar Ofishin Kare Bayanai a Data Protection Officer idan kina da tambaya, idan kuma kina so ki samu ƙarin bayanai a kan ƴancinki, ziyarci sashin Bayanan Sirri na BBC da Ka'idojin Kare Bayanai http://www.bbc.co.uk/privacy. Idan kina da wata damuwa kan yadda BBC take mu'amala da bayananki na sirri, za ki iya bayyana damuwarki da hukumomin da suke sa ido a Birtaniya, wato Ofishin Kula da Bayanai (ICO) https://ico.org.uk/. Za mu sabunta waɗannan bayanai idan akwai gagarumin sauyi kan yadda muke amfani da bayananki.	https://www.bbc.com/hausa/game-da-mu-61342735
health	Ranar Hawan Jini ta Duniya: Hanyoyin kauce wa kamuwa da cutar hawan jini	"Danna hoton da ke sama domin kallo bidiyon: Likitoci da masana lafiya sun bayyana hanyoyin kauce wa cutar hawan jini a yayin da ake tunawa da Ranar Hawan Jini ta Duniya. Kungiyar  The World Hypertension League ce ta ware ranar 17 ga watan Mayu kowacce shekara domin tunatarwa kan hatsarin hawan jini da yadda za a kauce wa kamuwa da shi. Wata kwararriyar likita, Dr Fatimah Maikanti Baru, ta shaida wa BBC cewa ""za mu iya kasafta hanyoyi da ake samun hawan jini zuwa gida biyu: da wadanda za a iya canza su da wadanda ba za a yi ba."" Ta kara da cewa: ""abubuwan da ba za a iya canza su ba su ne, shekaru - idan mutum ya zarta shekara 65, sai kuma kasancewa namiji da kuma gado."" A cewarta bincike ya nuna cewa bakaken-mutane da masu shan taba suna cikin wadanda suka fi kasadar kamuwa da cutar hawan jini. Ta bayyana cewa akwai bukatar yawaita motsa jiki domin kauce wa kamuwa da hawan jini."	https://www.bbc.com/hausa/labarai-61470264
health	Masana sun ce miyar kuka na ƙara wa mata ni'ima da ƙarfin mazakuta ga maza	"Kuka bishiya ce mai asali da ake samu a nahiyar Afirka da kuma wani yanki na kasashen Larabawa. A al'adance bishiyar kuka tana da matsayi da muhimmanci ga abinci da magungunan mutanen Afirka. Kuka tana kunshe da muhimman sinadarai masu gina jiki kuma masu inganta lafiya, kamar yadda mujallar lafiya ta Healthline ta bayyana a wani bincikenta game da amfanin kuka ga lafiyar dan Adam. Tun daga daga ganyen kuka da ɓawon da ƴaƴan kuka dukkaninsu suna da sinadarai masu amfani sosai a jikin mutum. Mujallar ta ce kuka tana ƙunshe da kusan dukkanin sinadaran da jikin mutum yake buƙata -  Kuka na da sinadarin Calcium da ke taimakawa wajen ƙwarin kashi da hakori da sinadarin magnesium wanda yake daidaita jini. Kuka tana kuma da sinadarin iron wanda yake kare jiki daga kamuwa da cutar rashin jini, haka kuma kuka tana da sinadarin potasium da ke sasaita jini. Sannan uwa uba sinadarin Vitamin C ya fi yawa a kuka wanda ke yaƙi da cututtuka. Sauran sinadaran da ke cikin kuka sun haɗa da sinadarin cabonhydate da protien da vitamin D da kuma sinadarin fibre da ke sa abinci saurin narke wa a jiki. Bincike ya nuna kuka tana samar da kusan rabin sinadarin Vitamin C da jikin mutum da ya haura shekara 18 ke buƙata. Maijidda Badamasi Shu'aibu Birci malama kuma ƙwararriya kan abinci mai gina jiki ta ce wani binciken masana ya gano cewa kuka ta fi lemun zaƙi sinadarin vitamin C da linki 10, haka ma lemun tsami. Mujallar lafiya ta Healthline ta ce kuka tana dauke da kashi 58 na Vitamin C da mutum yake buƙata a rana. Malama Maijidda ta ce zaren kuka ya fi yawan sinadarin Vitamin C, inda ta ce ana amfani da shi ga masu kansa. ""Mun taba amfani da zaren kuka ga mai cutar kansa,"" in ji ta. Amfanin Vitamin C ga jikin ɗan Adam ya haɗa da: Masana sun ce ga ƙa'ida ƴan shekara tsakanin 19 zuwa 64 suna buƙatar 40mg na vitamin C a rana. Kuma an fi samun sinadarin vitamin C a abincin da mutane suke ci kuma ana buƙatar sinadarin a kullum. Miyar Kuka - ta fi dukkanin sauran gayyakin da Hausawa ke miya da su amfani ga jiki saboda yawan sinataran da ta ke dauke da su, a cewar masana. Malama Maijidda ƙwararriya kan abinci mai gina jiki ta ce kuka ta fi alayyahu da kuɓewa cikin ire-iren gayayyaki da ƴaƴan ita ce da Hausawa ke yin miya da su a abinci. Malamar ta ce yadda mutanen ƙauye ke yawan shan kuka yana ƙara masu lafiya, ""shi ya sa yawancin cutukan da ake yi a gari da wuya a same su ƙauye."" Ta ce kuka tana warkar da cututtuka da dama, kuma mutane ba su san amfanin kuka ba ne ya sa suke gujewa amfani da garinta ko ganyenta musamman a abinci. Baya ga waɗannan, malama Maijidda ta ce idan ana shan kuka ba zai sa mutum ya samu kumburin ciki ba saboda rashin narkewar abinci sakamakon  sinadarin fibre da ke cikinta. Haka kuma ga wadanda ke son rage tumbi ana iya shan ganyen kuka domin yana narkar da kitse. Masaniyar ta ce kuka tana maganin ciwon ulsa - ""ga mai ulsa zai kaɗa ganyen kuka a ruwa a sha, cikin lokaci kaɗan zai samu saukin ulsa."" Kuka tana ƙara ni'ima ga mata da mazakuta ga maza Masana sun saboda tasirin kuka wajen inganta ruwan jikin mutum, tana kuma tasiri wajen ƙara ni'ima ga mata. Yadda ya kamata mata su yi amfani da kuma a cewar malama Maijidda, za a samu sassaƙin kuka a wanke sosai sai dinga sha kofi ɗaya da safe da yamma. Sannan ta ce kuka tana kara wa maza karfin jiki da mazakuta. Haka kuma mazan da ke son jikinsu ya buɗe kuka tana taimakawa saboda sinadaran da ke cikinta. Kamar yadda aka yi bayani tun a farko cewa kuka tana da matsayi musamman a abincin Hausawa. Hausawa suna yin miya da ganyen kuka. Ana busar da ganyen kuka a niƙe a tankaɗe a yi miya domin cin tuwon dawa ko masara ko shinkafa ko alkama. Haka kuma Hausawa sukan yi amfani da kuka wajen yin Ɗanwake Amma masana sun ce ɗanyen kuka ya fi amfani fiye da busashen garin kuka da ake miya da shi. Malama Maijidda ta ce yadda ake busar da kuka yana kashe wasu sinadaran da ke ƙunshe a cikinta -  saboda rana da aka shanya kukar tana kone sinadarai da dama. Ta ce ɗanyen ganyen kuka ya fi amfani fiye da busashen garin kuka ƙarin lafiya da sinadarai a cikin miya. Sannan ba a son idan za a yi miyan kuka a bari ta sha wuta sosai domin yawan dafuwa zai rage yawan sinadaran da ke cikin kuka, a cewar malama Maijidda. Masana na ganin duk da ba a zurfafa bincike ba kan kuka, kamar yadda ake buƙatar binciken sosai game da bishiyar mai matukar muhimmanci ga lafiya, amma zuwa yanzu babu wata babbar illa a kuka. Sai dai duk lokacin da mutum ya fahimci wata matsala bayan amfani da ganye ko garin kuka an fi son a ziyarci likita musamman mata masu juna biyu da shayarwa. Haka kuma kamar yadda aka yi bayani cewa kuka tana da sinadarin Vitamin C sosai, amfani da ita da yawa yana iya haifar da ciwon ciki ko gudawa idan har mutum ya yi amfani da adadin kuka da ya wuce kima. Masana sun yi gargadi cewa kada mutane don sun ji an ce kuka tana da sinadarai sosai ga lafiyar jiki su dinga sha da yawa.  Domin sha da yawa zai iya yin illa ga masu cutar ulsa. Masana kuma sun ƙaryata iƙirarin da wasu ke yi musamman a tsakanin Hausawa cewa yawan  shan miyar kuka yana toshe basira. ""Kuka sai dai ta ƙara basira saboda sinadaran da ta ke ƙunshe da su, kawai camfi ne na Hausawa,"" in ji Malama Maijidda."	https://www.bbc.com/hausa/rahotanni-54203041
sports	R﻿eal na bukatar Bellingham, Juventus za ta dauko Conte, Savic da Bastoni	Real Madrid ce ke kan gaba cikin kungiyoyin da ke son daukar Jude Bellingham, dan wasan tsakiya mai shekara 19 daga Borussia Dortmund a kakar wasa mai zuwa. (Fichajes - in Spanish) Frenkie de Jong zai zamansa a Nou Camp duk da hasashen da ake yi na alakanta shi da Manchester United. Dan wasan tsakiyan mai shekara 25 ya ce ba zai saurari wani tayi ba a watan Janairu mai zuwa. (Sport - in Spanish) Juventus na son sayo Sergej Milinkovic-Savic, dan wasan takiya dan kasar Serbia mai shekara 27 daga Lazio. Kungiyar na kuma son dauko Alessandro Bastoni mai shekara 23 daga Inter Milan baya ga shawo kan Antonio Conte ya bar Tottenham domin ya horas da 'yan wasan kungiyar. (Calciomercato - in Italian) Sai dai mataimakin shugaban Juventus Pavel Nedved ya ce kungiyar ba ta da shirin sauya kocinta Max Allegri domin yana aikinsa yadda ya kamata. (DAZN - in Italian) Nottingham Forest da Tottenham da West Ham da kuma Marseille sun bayyana shirinsu na sayan Ruslan Malinovskyi, dan wasan tsakiya na Atalanta mai shekara 29. (Calciomercato - in Italian) Atletico Madrid ta ki amincewa da tayin euro miliyan 100 da Bayern Munich ta yi kan Joao Felix, dan wasan gabanta dan Portugal kuwa mai shekara 22, zuwa kakar wasa mai zuwa. (Marca - in Spanish) Real Madrid na shirin mika tayin tsawaita kwantiragin dan wasanta na tsakiya Marco Asensio, yayin da kwantiraginsa ta kusa kawo karshe. (Marca - in Spanish)	https://www.bbc.com/hausa/articles/crgn54e9k0yo
business	Taron G7: Mene ne taron, kuma me ya sa ake yin sa a Cornwall?	"Shugabannin kasashen duniya ciki har da na Amurka Joe Biden da shugabar Jamus Angela Merkel, za su yi wata ganawa a London ranar Juma'a 11 ga watan Yuni. Taron na kasashe bakwai mafiya karfin tattalin arziki da ake kira G7 a takaice, zai kasance ido da ido. Menene G7? Kungiyar ta G7 dai ta kunshi manyan kasashe 7 na duniya da suka fi karfin tattalin arziki, da suka hada da Canada, da Faransa, da Jamus da Italiya da Birtaniya da Amurka da kuma Japan. Rasha ta sake shiga kungiyar a shekarar 1998, abin da ya sa ta zama G8, sai dai daga bisani an sake cire ta a shekarar 2015, saboda kwace iko da yankin Crimea. Ƙasar China ba ta taba kasancewa mamba a kungiyar ba, duk da karfin tattalin arzikinta, da kuma yawan jama'ar da ubangiji ya huwace mata. Kasashen na da ra'ayin cewa arzikin daidaikun 'yan kasar bai kai yadda za a kira ta a matsayin wadda ta dace ta shiga sahunsu don hada kafada da kafada ba. Akwai wakilan kungiyar Tarayyar Turai da ke halarta taro, baya ga kasashen Indiya, da Koriya ta kudu da Australia, wadanda dukkansu aka gayyace su a bana Me ya sa za a yi taron a Cornwall? Kasar Birtaniya ce ke rike da shugabancin kungiyar G7 a shekarar 2021 kuma ta sanar a watan Janairu cewa taron zai gudana a Otal din Carbis Bay. Ana ganin yankin a matsayin tsakiyar cibiyar fasahar kere-kere ta Birtaniya. Nuna alamun kere-keren kuma na da muhimmanci ga gwamnati gabanin taron sauyin yanayi na COP26 a Glasgow a watan Nuwamba. Ba wannan ba ne karon farko da shugabannin duniya ke haduwa a gabar teku. Taron G7 na ƙarshe a cikin 2019 an gudanar da shi a garin Biarritz da ke gabar tekun Faransa. To sai dai taron zai shafi rayuwar yau da kullun ga mazauna garin da masu yawon bude ido a cikin Cornwall, saboda za a rufe hanyoyi don tabbatar da tsaro. Gwamnatin Burtaniya ta ce yana da mahimmanci shugabannin duniya su hadu da kansu kuma za a yi gwajin korona a kai a kai. Me G7 ke yi? A cikin shekara guda ministoci da jami'ai daga ƙasashe membobin kungiyar na yin tarurruka, da kulla yarjejeniyoyi da buga bayanan haɗin gwiwa kan al'amuran duniya. Ministocin kudi na kasashen sun yi taro a London, don tattaunawa kan yiwuwar sanya haraji kan manyan kamfanonin fasahar zamani da kuma daukar mataki kan canjin yanayi. Babban taron shi ne taron shekara-shekara inda shugabannin kasashen ke zama don tattaunawa game da manyan batutuwa a ranar. An soke taron na shekarar da ta gabata, wanda ya kamata Shugaba Donald Trump ya jagoranta saboda annobar korona. Shekarar ce kuma ta zamo shekara ta farko da ba a gudanar da irin wannan taro ba tun bayan kafa kungiyar da aka yi a shekarar 1975. Me zai faru a taron kolin na bana? Babban batun da tattaunawar za ta mayar da hankali a kai dai shi ne duba yadda za a farfado da harkokin da annobar korona ta durkusar, kamar bangaren lafiya da kuma kare aukuwar wata annoba a nan gaba. Har ila yau ajandar ta kunshi matsalar canjin yanayi da kasuwanci. Shugabannin za su isa Landan ranar Juma'a 11 ga Yuni kuma tarurruka za su fara washegari, tare da ƙasashen baƙi waɗanda za su zo a wannan yammacin. Yawancin tattaunawar dai ana yinta ne cikin sirri, amma akwai lokutan da ake yi a bayyana a gaban yan jarida, baya ga daukar hoto da shugabannin ke yia tare. A karshen taron, Burtaniya a matsayinta na kasar da za ta karbi bakuncin  za ta wallafa wata takardar sanarwar hadin guiwa, wannan ce ke nuna abin da shugabannin suka yi yarjejeniya a kai. Ana sa ran Firaiministan Birtaniya Boris Johnson zai yi wani taron manema labarai a ranar Lahadi. Shin za a yi zanga-zanga ? Zanga-zanga a wannan lokacin abu ne mai wahala, saboda sauye sauyen da aka kawo sakamakon zuwan annobar korona. 'Yan sanda sun yi hayar jirgin ruwan yawo don taimaka wa jami'an yan sandan wajen fiye da 5,000  da za su yi aikin bayar da kariya a wajen. An gaya wa masu zanga-zangar cewa za su iya taruwa a wuraren da aka amince da zanga-zangar guda hudu, ciki har da daya a Exeter sama da mil 100 daga inda ake taron. 'Yan sanda sun ce ""ba za su yi kwance da sirdi, bisa tunanin cewa duk wata zanga-zanga za ta gudana ne kawai a wadannan wurare hudu ba"". Kungiyar masu rajin kare muhalli ta ce tana sa ran mutane 1,000 a zanga-zangar da za su yi a Cornwal. Shin G7 na da wani iko? Ba za ta iya fitar da kowace doka ba saboda ta ƙunshi ƙasashe daban-daban tare da tsarin dimokiradiyya na kansu. Sannan wasu matakan na iya shafar duniya ne baki daya. Misali, kungiyar G7 ta taka muhimmiyar rawa wajen kafa asusun duniya don yaki da zazzabin cizon sauro da Cutar Aids a 2002. An sha caccakar G7 din da cewa tsare tsarenta basu dace da zamani ba, musamman rashin sanya China da Indiya da suka fi yawan jama'a a duniya a cikinta. Ko a shekarar 2020 sai da shugaban Amurka Donald Trump ya kira ƙungiyar a matsayin wadda ta tara 'yar gargajiya' a cikinta."	https://www.bbc.com/hausa/labarai-57425322
sports	Manchester City da Tottenham da Chelsea na zawarcin Skriniar, Lukaku  zai ci gaba da taka leda a Inter milan	Manchester City ta bi sahun Tottenham da Chelsea wajen sa ido kan dan wasan bayan Inter Milan da Slovakia Skriniar mai shekara 27 ( Sun). Manchester United  na son dauko dan wasan Leicester City da Belguim Youri Tielemans a kasuwar musayar ‘yan wasa ta Janairu. Dan wasan, mai shekara 25, ya kusan kawo karshen kwantiraginsa a filin wasa na King Power. ( Fichajes  via Leicester Mercury). Liverpool da Manchester United  na iya fafatawa mai zafi wajen sayen dan wasan Flamengo dan kasar Brazil Joao Gomes mai shekara 21 a watan Janairu tare da tayin kudi sama da fam miliyan 30 ( Liverpool Echo). Barcelona na tunanin zawarcin dan wasan Chelsea Jorginho a bazara mai zuwa  lokacin dan wasan tsakiya na Italiya mai shekara 30 zai iya komawa wani kulob domin taka leda ba tare da an cefanar da shi ba. ( Mirror) Manchester City za ta jira har sai bayan gasar cin kofin duniya ta FIFA kafin ta soma tattaunawa da dan wasan bayan Ingila Kyle Walker mai shekara 32 kan tsawaita kwantiraginsa ( Star). Chelsea ta shirya  tsaf don cimma matsaya da dan wasan gaba na kasar Belguim Romelu Lukaku mai shekara 29 domin ya koma  taka leda a Inter Milan inda ya ke wasa a halin yanzu a matsayin aro . (CalcioMercato - in Italian) Newcastle United na sha’awar sayan dan wasan Dynamov Kyiv Viktor Tsygankov a watan Janairu amma Borussia Dortmund da RB Leipzig, da Wolves da West Ham suma suna zawarcinsa dan wasanUkraine mai shekara 24 ( Jeunes Footeaux-in French). Dan wasan gaba na Bayer Leverkusen da Faransa  Mousa Diaby mai shekara 23 na jan hankalin Chelsea da Tottenham da Arsenal da Manchester City da kuma Newcastle United (90min). Watakila Manchester United ta nemi sayan dan wasan gaban Barcelona da Faransa Antoine Greizmann mai shekara 31 a watan Janairu( Daily Express). Haka kuma Manchester United na sha'awar mai tsaron gidan Slovenia da Atletico Madrid Jan Obiak mai shekara 29 domin maye gurbin David de Gea (Jeunes Footeaux via Sun). Liverpool  da  Manchester United na zawarcin dan wasan tsakiya na Flamego da kuma Brazil Juao Gomes mai shekara 21. (CalcioMercato - in Italian)	https://www.bbc.com/hausa/articles/crgdkywlr5zo
entertainment	"""Dadin Kowa"": 'Abin da ya sa nake fitowa a talaka futuk'"	"Latsa hoton da ke sama domin kallon bidiyon: Fitattun taurarin da ke fitowa a shahararren wasan kwaikwayon nan na arewacin Najeriya wanda ake nunawa a talbijin, ""Dadin Kowa"", Adama da Kamaye, sun ce ba karamin farin jini wasan ke jawo masu ba a wajen mutane. Dan Azumi Baba, wanda ake kira Kamaye a shirin, ya kuma ce yana fitowa a matsayin talaka futuk ne a fim din saboda haka darakta ya bukaci ya yi, kuma hakan ya sa a zahiri mutane suna nuna mishi so da tausayi. Ita kuma Hajiya Zahra'u Sale, wadda ke fitowa a matsayin Adama matarsa, ta ce rawar da take takawa a fim din ta masifaffiya mara tausayin miji, ta sa wasu ke tunanin haka take a zahiri, yayin da wasu kuma ba sa nuna mata wata kyama. A hirarsu da BBC sun kuma fadi yadda suka fara fim da burinsu a nan gaba. Ku kalli bidiyon da ke sama domin ji daga bakin taurarin biyu. Bidiyo: Fatima Othman"	https://www.bbc.com/hausa/labarai-50348121
health	Abin da kuke bukatar sani kan cutar Marburg da matakan kariya	Wasu mutum biyu a Ghana sun mutu bayan kamuwa da cutar Marburg - sannan an killace 98 - inda ake fargabar barkewar wannan cuta mai saurin yaduwa. Alamomin cutar dai sun hada da tari da ciwon gabobi da gudawa da amai, sannan a yawan lokuta kuma har da rashin jini a jiki. A cewar Majalisar Dinkin Duniya, cutar ta Marburg da ke kama da cutar nan mai saurin kisa ta Ebola, an fara gano ta ne bayan mutum 31 sun kamu da ita, inda bakwai suka mutu a can baya a shekarun 1967 a Marburg da Frankfurt da ke Jamus da kuma a Belgrade a kasar Serbia. An fara gano cutar ne kan wasu birrai da aka shiga da su daga Uganda. Sai dai ana kuma danganta cutar da wasu dabbobi tun a wancan lokaci. Sannan a tsakanin mutane, cutar na yaduwa tsakanin mutanen da suka shafe tsawon lokaci a cikin kogo da ma'adanan da jemagu suka cika. Wannan ne karon farko da cutar ta bulla a Ghana - sai dai wasu kasashen Afirka da dama sun samu barkewarta, wanda ya hada da Jamhuriyar Dimokuradiyyar Kongo da Kenya da Afirka ta Kudu da Uganda da kuma Zimbabwe. Barkewar cutar a kasar Angola a 2005, ya hallaka mutum sama da 300. Amma a Nahiyar Turai, mutum daya ne kawai ya mutu a shekara 40 - sannan mutum daya a Amurka, bayan dawowa daga balaguro zuwa wani kogo a Uganda. 2017,  Uganda: mutum 3 suka kamu, sannan uku kuma suka mutu \n2012, Uganda: mutum 15 suka kamu, 4 suka mutu.\n2005, Angola: mutum 374 suka kamu,  329 suka mutu. 1998-2000, DR Congo: 154 suka kamu, 128 suka mutu.\n1967, Jamus: mutum 29 suka kamu, 7 suka mutu. Alamomin cutar dai na farawa ne da\nZazzabin mura\ntsanain ciwon kai\nciwon gabobi. Sannan bayan kwana uku, cutar tana biyowa da\nGudawa mai ruwa-ruwa\nciwon ciki\ntashin zuciya\nda Amai. Hukumar Lafiya ta Duniya WHO, ta ce marasa lafiya a wannan lokaci na nuna siffofi kamar idanu masu zurfi, fuskokin da ba a bayyana su ba da kuma matsananciyar damuwa.  Yawancin mutane kan kuma fama da zubar jini daga wasu sassan jikinsu, inda ta kan kai har mutuwa bayan kwana takwas da kamuwa da ita, saboda yawan zubar jini da kuma kidimewa. Har ila yau, WHO ta ce a alkaluma da aka tattara, a yawan lokuta cutar ta kashe wadanda suka kamu da ita, sai dai kwayoyinta masu tsanani sun kashe zuwa kashi 88 cikin 100. Ana danganta wani jemage mai suna rousette da ke kasar Masar a matsayin wacce ke dauke da cutar. \nAna kuma samunta a jikin wasu birrai da kuma Aladu a Afirka. A jikin bil adama kuwa, cutar na yaduwa ne ta hanyar hada  jiki da kuma wurin kwanciya daya da wadanda suka kamu da ita. A wani lokaci kuma, ko da mutum ya warke daga cutar, jininsa kan sa wasu su kamu da ita na tsawon watanni bayan hakan. Ya zuwa yanzu, babu rigakafi ko kuma maganin cutar. Sai dai WHO ta ce ana kokarin  samar da nau'ikan samfuran jini, da magunguna da kuma rigakafinta. Likitoci sun ce ana iya rage alamun bayyanar cutar ta hanyar bai wa marasa lafiya a asibiti ruwa mai yawa da kuma maye gurbin jinin da ya ɓaci. Gavi, da ke aiki da kungiyar kasa da kasa da ke hankoron ganin mutane sun sami rigakafi, ya ce mutane a Afirka su guji ci ko mu'amala da naman daji. Hukumar Lafiya ta Duniya, ta ce mutane su kuma guji yin mu'amala da Aladu a yankunan da aka samu barkewar cutar. Har ila yau, an kuma shawarci mutanen da ke dauke da cutar su yi amfani da kwaroron roba na shekara daya bayan fara ganin alamomin cutar ko bayan gwaji ya tabbatar da cewa basa dauke da ita. An kuma bukaci mutane da ke binne gawa da ta mutu daga cutar da su guji taba gawar.	https://www.bbc.com/hausa/articles/cy7leqdn413o
technology	Amurka ta kai wa Iran 'hari ta intanet	"Rahotanni daga Amurka na cewa harin da aka kai ta hanyar intanet ya shafi komfutocin da dakarun juyin-juya halin kasar Iran ke amfani da su wajen sarrafa roka-roka da na'urorin harba makamai masu linzami. An dai ce an kai harin ne ranar Alhamis, bayan shugaba Donald Trump ya sauya matsayinsa na kai hari kan wasu wurare mallakar Iran. Ana alakanta harin da martani dangane da harbo jirgi maras matuki mai tsadar gaske mallakar Amurkar da Iran ta yi. Da kuma harin da aka kai wa wasu jiragen ruwa masu dauke da danyen man fetur da Amurka ta dora alhaki kan Iran. Har yanzu dai babu wata kafa wadda ba ta Amurka ba da ta bayar da yakinin cewa harin da Amurkar ta kai ya lalata kayan yakin Iran din. Tuni dai Ministan harkokin waje na Birtaniya, Andrew Murrison, ya sauka a Iran, domin tattaunawa kan halin da ake ciki yayin da ake ci-gaba da zaman dar-dar a yankin na Persia. Ma'aikatar ta ce bulaguron wani bangare ne na matakan tattaunawar diflomasiyya da hukumomin Iran a kan yarjejeniyar 2015 ta shirinsu na nukiliya. An ce ministan zai yi kokarin yin magana domin ganin Iran din ta dauki matakin gaggawa na yayyafa wa wutar rikicin da ke neman tashi ruwa. Yanzu haka Amurka ta nemi Kwamitin Sulhu na Majalisar Dinkin Duniya ya zauna ranar Litinin domin tattaunawa kan Iran. Shugaba Donald Trump, ya ce shi ba ya fatan gabza yaki da kasar Iran amma kuma ya gargade ta da cewa idan fa har rikici ya barke to fa Amurka za ta gama da ita ne. Da yake magana da gidan talbijin na NBC a ranar Juma'a, Mista Trump ya kara da cewa a shirye Amurka take domin tattaunawa da kasar Iran. Sai dai ya nanata cewa babu yadda za a yi Amurkar ta bari kasar Iran ta samar da makaman nukiliya. Donald Trump ya sake yin karin haske kan sauya tunanin da ya yi na fasa kai wa Iran din hari domin mayar da martani kan harbo jirgin Amurka maras matuki da Iran din ta yi a makon nan, inda ya ce an sanar da shi cewa mutum 150 ka iya mutuwa sakamakon harin. ""Ban so a yi hakan ba. Ba na zaton hakan ya dace,"" In ji mista Trump."	https://www.bbc.com/hausa/labarai-48736904
technology	Ƙarairayi biyar da ake yaɗawa kan sauyin yanayi	"Bukatar daƙile matsalolin sauyin yanayi ba abu ne da wai ake zuzutawa ba – sai dai a yanzu, a shafukan sada zumunta, labaran boge na tasiri a zuƙatan mutane wajen fahimtar abin da ake nufi da dumamar yanayi. Yayin da ake taron sauyin yanayi karo na 27 a Masar wato COP27, masu bincike kan sauyin yanayi sun karu a shafukan intanet, hakazalika labaran boge da ake yaɗawa. Ga wasu kalilan da aka fi yawaita tsokaci a kai. Wasu mutane da ke da yaƙinin cewa sauyin yanayi ba gaskiya ba ne ko ba ya faruwa na yarda da shaci faɗin mutane a matsayin wata hanyar tabbatar da tunaninsu. Su na da yardar cewa batun sauyin yanayi wani shiryayen batu ne na sirri da tsiraru a duniya masu karfi faɗa a ji ke yaɗawa. Wasu kuma na cewa wata hanya ce ta cin kuɗi kawai – ko kokarin daƙile wasu haƙoƙi ko 'yancin mutane. Babu wata hujja da ke iya tabbatar da wannan iƙirari. Sai dai kaso 99 cikin 100 na kwarraru a fanin kimiya, sun yarda da cewa sauyin yanayi dagaske ne kuma abu ne da ɗan adam ya haddasa shi. Tun shekara ta 1850, dumamar yanayi a duniya ya karu da maki 1.1 bisa ma’aunin salshiyos, a cewar wani kwamitin kwararru da ke nazarin kan harkokin sauyin yanayi tsakanin kasa da kasa a duniya, IPCC, a Majalisar Dinkin Duniya. Sakamakon hakan, matsalolin da yanayi ke haifarwa na matukar ƙaruwa, tare da haifar da barazana ga rayuka da lamuran yau da kullum a ko ina a duniya. ""Babu shaka ɗabi’un mutane sun yi tasiri wajen ta’azzara matsalolin yanayi a doron kasa da teku da duniya baki ɗaya"", a cewar rahoton IPCC. ""Sauyin yanayi na faruwa a ko ina a koda yaushe: muna bukatar nazartar abin da ke faruwa a wannan shekara domin yarda da hakan"", a cewar Dakta Ella Gilbert, kwararriyar masana kimiya daga Burtaniya. Ana danganta matsalolin dumamar yanayi da fitar da sinadaran hayaki ko tiriri irinsu cardon dioxide da ke haɗewa da rana na haifar da yanayi mai zafin gaske. Manyan ƙasashen duniya masu arziki ake ɗaurawa alhaki a tsawon shekaru na tarihi – irinsu Amurka da Burtaniya da Jamus. Ga mutane da dama a matalautan kasashe, wannan ne ya sa shawo kan matsalar ke da wahalar gaske ga ƙasashen yamma. Amma sauyin yanayi ba shi da iyaka kuma tuni illarsa ke sake fitowa filli, misali a Pakistan, inda ake da yaƙinin cewa sauyin yanayi ya taka rawa sosai wajen mummunan ambaliya da suka fuskanta kwanan nan. Bincike ya kuma nuna cewa kasashe matalauta ne tasirin sauyin yanayi zai fi shafa – saboda wasu dalilai, da kuma rashin karfin shiryawa ko amfani da wasu dabarun tunkarar matsalolin. ""Sauyin yanayi matsalar ce ta duniya"", a cewar Dakta Lisa Schipper, kwararriyar mai bincike daga Jami’ar Bonn ta Jamus. Kasashe mafiya talauci a duniya, ba wai su illar take shafa kai tsaye ba, su ne dai ake yiwa kallon wakilan iya tabbatar da canji"". Wannan shi ne dalilin da ya sa gwanatocinsu ke son ake sauraronsu idan ana tattauna batun sauyin yanayi – ciki harda taron COP27, da batun adalci kan sauyin yanayi zai kasance manyan batutuwan tattaunawa a kai. Ga ƙasashen da ke fama da tsananin sanyi, batun duniya mai dumi na iya kwaɗaitar da su ko jan hankalinsu a karon farko. Misali, kalaman Shugaba Putin: a shekara ta 2003, yana cewa idan Rasha ta tsinci kanta cikin yanayi na zafi, mutane za su rage kashe kuɗaɗe a fanin sayen kayan sanyi, sannan noman hatsi zai karu – ra'ayin da har yanzu ake yawo da shi a shafukan sada zumunta. Matsalar ita ce duk wani riba da ake ganin sauyin yanayi zai kawo to na gajeren lokaci ne, domin nan gaba za a fahimci illarsa a faɗin duniya. IPCC ta kiyasta cewa idan yanayin duniya a mataki matsaƙaici ya kai maki 1.5 bisa ma’aunin salshiyos kafin karshen karni, ana iya tafka asarar dala tiriliyan 54, sannan kuɗaɗe za su kai har dala tiriliyan 69 idan ya kai maki 2. Makomar za ta bada mamaki: Kasashen Gabas Ta Tsakiya za su ga gonakinsu sun koma tamkar sahara; Yankunan tekun Pacific za su ɓace baki daya su zama teku; kasashen Afirka da dama za su fuskanci fari. Ko a kasashe masu tsananin sanyi irinsu Rasha, wutar daji – irin wanda ake gani na tashi a yankunan Siberia a 2021 – za ta karu matuƙa, yayinda tsananin zafin ke karuwa da bushewar ko ina. A cewar hukumar binciken sararin samaniya ta Amurka, NASA, ta shanye kusan kashi 90 cikin 100 na gargadin da ake  yi kan sauyin yanayi a shekarun baya-bayanan saboda karuwar sinadarin hayaƙi da take fitarwa. Sakamakon haka, ana samun narkewar kankarar teku. Sannan ruwa na karuwa yayin da yanayi ke sake ɗumi, hakazalika teku na sake girma sakamakon tsananin sauyin yanayin. A shafukan sada zumunta, an sha ganin yadda mutane ke daukan abin da wasa suna ganin wani yanayi ne na tunbatsar teku – amma zance na gaskiya abin ya wuce tunani. Igiyar teku na sasauyawa: suna wakiltar wani canji da ake gani a kullum a kodayaushe. Amma an kiyasta cewa, a cikin shekaru kusan 100, ruwan teku ya karu da inci 6 zuwa 8. ""Wannan ya zarta wanda aka taɓa samu a karni na 20"", a cewar Ken Rice, wani farfesa a Jami’ar Edinburgh. Abu ne mai wahala mutumin bai zai ji wani abu ba kan kanun labaran da ake wallafawa kan sauyin yanayi. Maganganun da ake yi kan 'gargadin karshe' ko 'ana cikin hadari' na iya tada hankali ko jefa damuwa. Wannan na iya sa mutum ya soma tunani kawai lokaci ya kure masa – kuma sadadun da ake nunawa na karuwa, akwai tunani duniya ta makara. Babu zaɓi kan batun – yanayin dai na sauyawa, kuma tasirin hakan abu ne da za a shafe tsawon shekaru aru-aru ana gani. Amma akwai labari mai daɗi. Godiya ga kwararru a fanin kimiya, an fahimci abubuwan da ake bukata ko matakai domin rage raɗaɗin tasirin ko matsalar da za a iya fuskanta. Dole kasashe su rage fitar da hayaƙi mai gurbata muhalli, yayinda – a ɓangare guda – ana bijiro da hanyoyin kawar da yanayin da ake ciki. Wannan shi ne dalilin shirya taro irin na COP27 – dama ce ga ‘yan siyasa su haɗu waje guda su tattauna matakan da ya kamata a ɗauka kan sauyin yanayi. ""Duk wani mataki da za a iya ɗauka domin kawo sauyi abin maraba ne’’, a cewar Dakta Gilbert na Burtaniya."	https://www.bbc.com/hausa/articles/cxw0v3n3j4po
technology	Matar da ke son mata su daina yi wa hotonsu kwaskwarima a Instagram da Snapchat	"Rariyar hotuna ta zama wata shahararriyar hanya ta sauya hotuna, musamman ma ga wadanda suka damu da nuna tsabarar kyansu a duniyar kafofin sada zumunta. Wani binicke na baya-bayannan da kungiyar Girlguiding ta gudanar, ya nuna cewa 'yan mata na wallafa hotunansu na dauki da kanki ba tare da sun yi musu kwaskwarima ba. Kaso 39% daga mutanen da aka tattauna da su 1,473 da shekarunsu suka kama tsakanin 11 -21 suna damuwa da ganin cewa kamanninsu a zahiri ba sa kai yadda suke a hoto ba. Sakamakon binciken ya nuna irin damuwar da wata mai kwalliya Sasha Pallari, wacce a baya bayannan ta kaddamar da wani maudu'i #filterdrop da nufin ganin mata suna wallafa ainihin kamanninsu a Instagram. ""Kawai na yi tunanin cewa 'shin akwai wanda ya fahimci illar wannan kuwa?'"" kamar yadda ta fada, a yayin da take bayani kan yadda ta ga wani babban kamfanin kayan kwalliya na duniya ya wallafa hoton wata shaharriyar mata da aka yi kwaskwarima tana tallata kayan kamfanin. ""Ba na so yara su taso da tunanin cewa ba su da kyau sosai, saboda abin da suke gani a shafukan sa da zumuta."" Matar mai shekara 28 daga Bristol, ta mayar da abin da take sakawa a Instagram zuwa wani ""batu a intanet"". Ta samu martani da dama, abin da ya sa ta kaddamar da gangamin #filterdrop. Ta rinƙa tambayar mutane su daura hotunansu da ba a yi wa kwaskwarima ba a shafukansu sannan ""su fi fifita su wanene fiye da yadda fuskarsu take"". ""Muna son ganin fatun zahiri sosai,"" a cewarta. 'Wannan yarinyar shekararta hudu kawai' Malamar makarantar firamare Katie McGrath, ta bibiyi Miss Pallari a shafukan sada zumunta fiye da shekara guda. Ba ta taba tunanin cewa yadda take duba Instagram da yamma zai shafi aikinta ba, amma ta bayyana yadda abin yake a takaice. ""Kusan karshen kullen cutar korona, na samu wani sakon email daga wasu iyaye suna bayyana damuwa kan sauyawar halayyar 'ya'yansu,"" A cewar Miss McGrath. ""Sakon email din ya ci gaba cewa yarinyarsu tana da matsala da kamanninta. Sai na yi tunani. Shekarar yarinyar hudu kawai. ""Lamarin ya bata min rai sosai, a ce karamar yarinya kamar wannan wai tana lura da yadda kamanninta suke."" Malamar mai shekara 29 daga yankin Cwmbran, a kudancin Wales ta gano cewa yara suna kallon yadda ake koyar da kwalliya a shafukan sada zumunta. ""Ta yi min magana kan yadda ba ta son fuskarta ba tare da ta yi kwalliya ba, sannan tana so tsaya sauya launin gashinta. ""A nan ne gangamin #filterdrop ya zo ya taimake ni. ""Sai na ga ya kamata na fara yi wa yara magana  kan yarda da kansu."" Yarinyar mai shekara hudu sai ta tambayi Miss McGrath me ya sa take yin kwalliya kullum - tambayar da ta kasa amsawa. Da mako ya kewayo, sai ta tafi makaranta ""ba tare da ta yi kwalliya ba"". Miss McGrath na daya daga daruruwan matan da suka amsa kiran Miss Pallari da labaransu. Miss Pallari na fatan cewa gangamin na ta ya samar da sakamako uku: A samar da wani tsari na tallata kaya, ta yadda shahararrun mutane sai sun bayyana cewa ko sun yi kwalliya ko kuwa; a cire rariyar tace hotuna a Instagram; sannan ta ga karin hotunan mutane na ainihi a Instagram"". Ba wai tana so ta ga an kawo karshen rariyar hotuna ba, sai dai tana so ne a cire rariyar yi wa fuska kwaskwarima."	https://www.bbc.com/hausa/rahotanni-54069126
politics	Gane Mini Hanya: Siyasar sayen deliget da kuɗi	Danna hoton sama domin sauraren shirin Wani abu da ya fito fili a zabukan fitar da ƴan takara na manyan jam’iyyun siyasa a Najeriya shi ne yadda ƴan takara suka yi wasa da kudi na wuce hankali. Wasu na ganin wannan wani abu ne da ke yin barazana ga mulkin dimokradiyya. Shin ko yaya masana ke kallon al’amarin? Usman Minjibir ya tattauna da farfesa Jibril Ibrahim, masanin kimiyyar siyasa kuma shugaban kungiyar da ke sa ido kan ci-gaban dimokradiyya a Najeriya a filin Gane Mini Hanya	https://www.bbc.com/hausa/shirye-shirye-na-musamman-61625598
sports	Kawunan 'yan Man Utd sun rabu, Barcelona na son cin bulus kan Asensio, Chelsea na son Kane	Kan shugabannin Manchester United ya rabu game da sayen sabbin 'yan wasa - Yayin da koci Erik ten Hag ke son sayen sabbin 'yan wasa a watan Janairu shi kuwa shugaban kungiyar Richard Arnold na son a bari har zuwa bazara. (The Athletic) Kocin Chelsea Graham Potter na son zawarcin tauraron Tottenham da Ingila Harry Kane, kuma a shirye yake ya yi musayarsa da Romelu Lukaku. (Calciomercato - in Italian) Liverpool na sha'awar dan gaban gefe na Shakhtar Donetsk Mykhaylo Mudryk, mai shekara 21, wanda ake kwatanta shi da Neymar. (Calciomercato - in Italian) Leicester ta kasa korar kocinta Brendan Rodgers saboda sai ta biya shi fam miliyan 10 idan za ta sallame shi. (Sun) Kuma idan har kungiyar ta kori kocin, daga cikin wadanda za ta nemi dauka domin maye gurbinsa akwai Mauricio Pochettino da Rafael Benitez da Sean Dyche. (Sun) Liverpool  na sa ido kan dan wasan tsakiya na Flamengo Joao Gomes, yayin da Jurgen Klopp ke neman wanda zai kara karfin kungiyar da ke fuskantar matsala. (Talksport) Dan bayan Faransa Benjamin Pavard na tunanin barin Bayern Munich a bazaran nan, kuma kungiyoyin da suka hada da Manchester United da Chelsea da Paris St-Germain da Atletico Madrid da Juventus na sha'awar dan wasan mai shekara 26. (Telefoot, via Standard) Barcelona na sha'awar daukar Marco Asensio, na Real Madrid da Sifaniya a kyauta da zarar kwantiraginsa ya kare a bazara mai zuwa. (Mundo Deportivo - in Spanish) West Ham ta gaya wa dan gabanta na gefe dan Argentina Manuel Lanzini, zai iya tafiya a watan Janairu January. Kuma daman kungiyar ta yi kokarin samun mai sayensa kafin ranar rufe kasuwar 'yan wasa ta bazara. (Football Insider) Dan wasan Uruguay Luis Suarez zai yi shekara ɗaya ne kawai a Nacional ta kasarsa, bayan da shugaban kungiyar ya tabbatar da cewa dan wasan zai bar kungiyar a karshen kakar nan. (ESPN) Bayern Munich ta fito fili ta kare kocinta Julian Nagelsmann bayan cin da Augsburg ta yi mata a karshen mako ya sa zakarun sun koma na biyar a teburin Bundesliga. (Sky Sports) Kungiyoyin Firimiya na sa ido a kan dan gaba na gefe na Eintracht Frankfurt Ansgar Knauff, mai shekara 20, wanda rahotanni suka ce ana kwatanta shi da Arjen Robben. (Sport1)	https://www.bbc.com/hausa/articles/cj7395kyvrxo
religion	Taƙaddama tsakanin CAN da limaman Kirista kan halartar taron APC	"Wasu limaman addinin Kirista da ƙungiyar Kiristoci ta CAN ta zarga da cewa ""na haya ne"" sun ce ba don kuɗi suka je bikin ƙaddamar da abokin takarar Bola Ahmed Tinubu ba na jam'iyyar APC mai mulkin Najeriya. Bishop-bishop fiye da 30 ne suka halarci bikin wanda aka yi ranar Laraba a Abuja, inda ɗan takarar ya kafa hujja da su cewa yana tafiya da mabiya addinai daban-daban. Bishop Edward Williams ɗaya ne daga cikinsu, kuma ya faɗa wa BBC Hausa cewa lallai su mutanen Allah ne kuma gayyata suka amsa. ""Mun ji maganganu da yawa cewa wai hayarmu aka yi da kuɗi. Ni babu wanda zai ɗauki hayata, maganganun nan ba gaskiya ba ne,"" a cewarsa. Tun a Larabar ce ƙungiyar CAN ta ce ""wasu daga cikin limaman ba ma Kirista ba ne"" tare da bayyana su da cewa na haya ne. Cikin zarge-zargen da ƙungiyar Kiristoci ta CAN ta yi ta ce wasu daga cikin mutanen da suka halarci taron 'yan-tasha ne, ""waɗanda da ganin tufafinsu za a gane ba bishop ba ne"". Rabaran Joseph Hayap, shi ne mataimakin shugaban ƙungiyar Kiristoci ta CAN na jihohin arewacin Najeriya da birnin Abuja, ya ce yaudara ce irin ta siyasa don neman goyon baya. ""An ɗauki mutanen da ba su dace ba, wasunsu 'yan-tasha ne, wasunsu Kirista ne, wasu ma ba Kirista ba ne, sun sayi kaya kawai sun saka"" in ji shi. ""Mu da muke Kirista muna ganin bishop za mu gane. To wannan ne ya kawo mana damuwa cewa wai shin siyasar har ta yi zafi da za a yaudari mutane don a nemi goyon baya?"" CAN ta sha nanatawa cewa matakin Bola Tinubu na ɗaukar Sanata Kashim Shettima, tsohon Gwamnan Jihar Borno da ke arewa maso gabashin Najeriya wanda kuma Musulmi ne, ba dace ba. Ƙungiyar ta yi imanin cewa APC mai mulkin Najeriya ta yi watsi da muradan al'ummar Kirista saboda ƙin ɗaukar mataimakin ɗan takarar shugaban ƙasa mabiyin addinin, kamar yadda aka saba a siyasar Najeriya. Sai dai APC ta sha musanta zargin tana mai cewa ta yi hakan ne kawai don samun ƙuri'a mai yawa a babban zaɓen 2023 mai zuwa. Yayin taron, Sanata Kashin Shettima ya yaba wa Bishop-bishop ɗin kan zuwansu wurin taron. Shi ma ɗan takarar APC Bola Tinubu ya kafa hujja da halartar malaman cewa ta nuna yana tafiya da mabiya addinai daban-daban. A martanin da ya mayar yayin hira da BBC Hausa, Bishop Edward Williams, ya ce duk wanda bai yarda cewa su bishop ne na gaskiya ba ""ya rage nasu"". ""In sun ce mu ba fasto-fasto ne na ƙwarai ba ya rage nasu. Ba su suka kira mu ba, Allah ne ke kiran mutum ya yi aikinsa. ""Bai dace mutum ya buɗe baki ya dinga faɗar abubuwa haka ba. An gayyace mu ne zuwa ƙaddamar da Shettima kuma idan aka gayyace ka abu in ka ga dama ka je, in ka ga dama ka bari. ""Mun je mun ga yadda abin ya gudana. Duk wanda ya ce Allah bai kira mu ba to shi da Allah ya yi kira sai ya ci gaba."" Tinubun ya bayyana haka ne ga ƴan jarida a garin Daura yayin wata ziyarar barka da Sallah da ya kai wa Shugaban Najeriya Muhammadu Buhari. A kwanakin baya ne dai Tinubun ya ɗauki Ibrahim Masari a matsayin mataimaki duk da tun a lokacin ana ta ce-ce-ku-ce kan cewa na riƙo ne, kuma shi ma Masarin a yayin wata hira da BBC a kwanakin baya ya tabbatar da cewa a shirye yake ya bar kujerar idan aka samu wanda ya fi shi cancanta. Tinubun ya bayyana cewa duk da bai tattauna wannan batu da Kashim Shettima ba amma ga shi ya bayyana wa ƴan jarida. Haka ma jaridun Najeriya na ruwaito cewa shi da kansa Ibrahim Masari ya janye daga takarar a wata wasiƙa da ya aika wa jam'iyyar APC. Kashim Shettima dai a halin yanzu shi ne Sanata mai wakiltar Mazaɓar Borno ta Tsakiya. Ya bayar da muhimmiyar gudunmawa a yaƙin neman zaɓen Tinubu a lokacin zaɓen fitar da gwani na Jam'iyyar APC."	https://www.bbc.com/hausa/articles/c253jlx3dnno
technology	Matashin da ke zane-zane da fasahar 3D	Danna hoton da ke sama domin kallon bidiyon: Abdulmumin Idris, wani matashi ne mai shekara 30, da ke zane-zane masu magana ta tsarin fasahar 3D, inda hotunan ke motsi. Matashin yakan rubuta wasannin kwaikwayo da zummar fadakar da yara masu tasowa - dangane da tarbiyya da tarihi da kuma yada al'adun Hausawa. Daya daga cikin manyan labaran da Abdulmumin ya zana ta wannan fasaha ta 3D shi ne fitaccen labarin Magana Jari ce.	https://www.bbc.com/hausa/media-61149807
business	Nigeria Youth Investment Fund: Abu uku da suka kamata ku sani kan samun tallafin matasa N75bn	Gwamnatin Najeriya ta buɗe sabon shafin da matasa za su gabatar da ɓukatarsu ta neman tallafin kuɗi naira biliyan 75 na shirin raya matasa (NYIF) musamman masu neman tallafin bunƙasa kasuwancinsu. Babban Bankin Najeriya ne ya ɗauki nauyin shirin na ma'aikatar ci gaban matasa da wasanni da nufin saka jari ga matasa masu tunanin kasuwanci a ƙasar domin bunƙasa tattalin arziƙi da kuma samar musu da ayyukan yi. Ga abubuwa uku da suka kamata ku sani game da tallafin da kuma yadda za ku tura buƙatarku: A bayanan da gwamnati ta fitar ta ce sai ƴan tsakanin shekara 18 zuwa 35 da suke da tunani na kasuwanci kuma suke buƙatar tallafin kuɗi ne za su iya neman wannan tallafi. Tallafin kuɗin ya shafi zuba jari ga tunanin matasa na kasuwanci da basirar da suke da ita. Gwamnati ta yi imanin cewa za ta sauya tunanin matasan su koma dogaro da kansu ta yadda za su taimaka wa ci gaban ƙasa. Shirin na tsawon shekara uku ne. Mai taimaka wa shugaban ƙasa kan kafofin sadarwa na intanet, Lauretta Onochie, ta bayyana cewa matasan da ke son tura buƙatarsu za su shiga wannan shafin, a nan Amma kafin cike fom ɗin tura buƙata, dole sai mutum ya tabbata yana da lambobin banki na BVN. Gwamnati za ta saki naira biliyan 25 duk shekara har shekara uku da za a kammala shirin. Ministan matasa da wasanni Sunday Dare, ya ce matasa 500,000 za su amfana da shirin duk shekara tsakanin 2020 zuwa 2023. Kuma ya ce shirin na gwamnatin Buhari domin magance matsalar rashin ayyukan yi ga matasa, shiri ne mai ɗorewa.	https://www.bbc.com/hausa/rahotanni-54551993
technology	Za a daina yin WhatsApp a wasu wayoyi a 2020	Kamfanin WhatsApp ya ce manhajarsa ba za ta rika aiki a wayoyin da suka kai shekara biyar da kerawa ba. WhatsApp din wanda mallakin Facebook, ya daina aiki kan wayoyi kirar Windows wadanda Operating System ya tsufa tun daga ranar 31 ga watan Disamba. Wannan mataki zai shafi wayoyi samfurin Nokia Lumia wadda take amfani da manhajar Windows. Wayoyi irin Nokia Lumia 650 sun shiga kasuwa ne shekara hudu da suka gabata, amma kuma har yanzu ana amfani da su. Daga watan Fabrairun 2020, wasu wayoyin kuma da wannan lamari zai shafa su ne Iphone da ke amfani da manhajarr iOS 8 da wayoyin zamani na Android da ke amfani da manhajar 2.3.7. Tun daya ga watan Yuli mutanen da ke amfani da irin manhajar kamfanin Microsoft wajen sauke manhajoji a wayoyinsu suka daina sauke WhatsApp a wayoyinsu. Hakan kuma ya zo ne bayan kamfanin na WhatsApp ya gargadi masu amfani da shi kan wayoyinsu na Windows cewa za su lura wani bangare na WhatsApp din ya daina aiki a wayoyinsu. WhatsApp ya ce duk da matakin ba abin da suka so bane amma hakan shi ne zai sa su bai wa mutane damar sada zumunci da 'yan uwansu. A shekarar 2018, WhatsApp ya daina aiki a wayoyi samfurin BlackBerry da kuma wadanda manhajarsu ta Window ta zama tsohon yayi.	https://www.bbc.com/hausa/labarai-50967768
entertainment	Nazifi Asnanic: 'Ba zan taɓa mantawa da waƙar da na yi wa Jonathan ba'	"Shahararren mawakin Hausa Nazifi Asnanic ya shaida wa BBC cewa a tarihin wakokinsa ba zai taba mantawa da wakar da ya yi wa tsohon Shugaban Najeriya Goodluck Jonathan ba. Kodayake mawakin ya ce ya fi kaunar wakar da ya yi tsohon Gwamnan jihar Kano Sanata Rabiu Musa Kwankwaso ta 'Dawo-Dawo', amma wadda ya yi wa Jonathan ta tsaya matsa a rai saboda yanayin da ya shiga. Mawakin ya bayyana hakan ne lokacin wata hira da muka yi da shi kai-tsaye a shafinmu na Instagram. Ya ce bayan ya riga ya yi wa Jonathan waka ta yi karfi, sai ga shi kuma a shekarar 2015 yana so ya kara tsayawa takara ""lokacin kuma masu son Buhari sun taru sun yi yawa."" Asnanic ya ce a lokacin ya shiga rudani saboda wakar Jonathan ta ƙi bacewa, ""ga shi kuma muna son mu yi tallan Buhari. Wannan ya sa ba zan iya mantawa da wakar ba,"" in ji shi. ""Amma ni ban yi da-na-sanin yin wakar ba saboda ai a lokacin da na yi Jonathan ne ke mulki. Ina son wakar kuma ina son yadda na rubuta wakar."" Hakazalika shahararren mawakin ya ce wakar da yi wa Kwankwaso ba za ta taba bace masa a rai ba. Ya ce yana jin dadin ta kuma yana alfahari da wannan ita. ""Duk kasar da na je kafin a fada min wata waka, ita ake fara fada min."" Asnanic ya ce an haifi shi kimamin shekara 33 da suka wuce a unguwar Durumin Iya a jihar Kano, inda a nan ne ya fara karatun allo da na boko. Ya ce cikakken sunansa Nazifi Abdussalam Yusuf, amma ""Asnanic"" ya samo shi ne a makaranta, inda ya dauko wasu bakake daga sunan mahaifinsa da sunan wata abokiyar aikinsa da sunan wata karamar yarinya mai kaunar wakarsa daga nan ne ya tayar da kalmar Asananic. Mawakin ya ce ya fara waka ne don shi ma ya bayar da gudunmuwarsa wajen ci gaban al'umma, amma ya ce ya kwashe lokaci mai tsawo yana rubuta waka kafin shi da kansa ya fara rera ta. Daga nan mawakin ya yi karin haske kan abin da ya sa ba ya fitowa a fina-finan kamar wasu takwarorinsa mawaka, inda ya ce shi ba ya sha'awar fitowa ne kuma ""gaskiya ma ni ina tsoron kyamara ne,"" a cewarsa. ""Ni na fi so na ci gaba da zama a bayan kyamara, amma daga bayan nan na rage jin tsoron ta,"" in ji shi. Har ila yau Asnanic ya ce sabanin yadda wasu mawaka suke shan wuya wajen samun karin waka yayin shirya ta, ya ce shi rubuta waka ne ya fi ba shi wahala. Shahararren mawakin ya ce akwai wata lambar yabo da aka taba ba shi a Jami'ar Bayero ta Kano wadda ba zai taba mantawa da ita ba. Ya ce a bangaren wakokin fina-finan Hausa da kuma soyayya ya fi son wakar da ya yi a fim din Fil Azal ta Soyayya In Za Ka So Dan uwanka... Hakazalika ya ce babban burinsa shi ne ya ga yana tallafawa na kasa da shi. Sami Yusuf da Ommou Sangari ne mawakan da suka fi burge shi a duk duniya. Asnanic ya ce yana da mata Fatima da kuma 'ya'ya uku. Wacce jam'iyya yake goyon baya? Asnanic ya ce babu shakka kowa ya san shi tare da Sanata Kwankwaso na jam'iyyar PDP, amma a kwanakin baya sai aka gan shi yana tallan Shugaba Muhammadu Buhari na jam'iyyar APC. Ya ce wannan ya sa aka kasa gane wacce jam'iyya yake goyon baya tsakanin manyan jam'iyyun Najeriya biyu. ""Na yi hakan ne saboda lokacin Sanata Kwankwaso ba zai takarar shugabancin Najeriya ba, shi ya sa na dauko tallan Buhari a sama, a Kano kuma muna tallan PDP,"" in ji mawakin."	https://www.bbc.com/hausa/labarai-52923641
religion	Sashen Larabci na BBC ya gano yadda ake azabtar da yara a makarantun allo a Sudan	Wani binciken kwakwaf na sashin larabci na BBC ya bankado wani irin cin zarafi da ake yi wa yara a makarantun allo a Sudan, inda ake yawan sanya wa yara 'yan shekara biyar mari, a daure su sannan shugabannin makarantar ko kuma mutanen da ke kula da su su lakaɗa musu duka. A tsawon wata 18, dan jarida, Fateh Al-Rahman Al-Hamdani, ya dauki hotunan bidiyo a makarantu 23 a fadin Sudan. Ya ga yadda ake yawan sawa yara sarka sannan ya shaida duka na cin zarafi da ake yi a kai a kai. Wanda aka gudanar da binciken a kansa shi ne Mohammed Nder, wanda aka lakadawa duka har ya kusa mutuwa. An tsare shi an ringa cuzguna masa tsawon shekara biyar a makarantarsa da ake kira Khalwa, ba abinci ba ruwa, sannan duk jikinsa na dauke da tabo. Wannan bidiyon ya bibiyi yadda Muhammed Nadar yake warkewa da kuma yadda iyalensa ke fafutukar ganin an bi masa hakkinsa, domin sun gurfanar da mai makarantar wanda yake da karfin fada a ji a Sudan. Mahaifiyar Mohammed Nader Fatim, ta yi tambayar cewa: Dole ne mu ringa sadaukar da 'yayanmu to girmama shugabannin addini?	https://www.bbc.com/hausa/54595110
business	Hankalin kasashen duniya ya karkata kan  harin Poland	Gwamnatin Poland ta yi kira ga  al'ummarta da su kwantar da hankalinsu,  bayan  da mutum biyu suka rasa rayukansu sanadin  fadawar wani makami mai linzami a wani kauye da ke kusa da kan iyakar kasar da Ukraine. Shugaba Andrzej Duda ya ce makami ne da aka kera a Rasha amma babu cikakken bayani a kan wanda ya harba shi. Shugaba Duda ya fada wa ‘yan jarida cewa : ”Ba mu da wata kwakkwarar shaida ya zuwa yanzu a kan wanda ya harbo makamin….akwai yuwar cewa makami ne  da aka kera a Rasha amma wani abu ne da ake gudanar da bincike a kansa a halin yanzu.”  Firaministan Poland Mateusz Morawiecki  ya ce gwamnati za ta tsaurara tsaro a sararin samaniyar kasar  sakamakon al'amarin da ya faru. “ Mun yanke shawarar ganin cewa wasu daga cikin zababbun rundunoninmu na dakarun kasar  sun kasance cikin shirin ko-ta-kwana musamman a fannin da ya shafi sa ido a kan  sararin samaniya” a jawabin da ya yi wa ‘yan jarida. Al'amarin wanda ya janyo damuwa tsakanin mambobin kungiyar tsaro ta Nato wanda Poland mamba ce a ciki ya janyo musayar kalamai tsakanin Kyiv da kuma Moscow. Rasha ta bayyana ikirarin da ake yi a kan cewa ita ce ta ke da alhaki a matsayin takalar fada daga wurin Kyiv wadda manufarta ita ce ta ja sauran kasashen duniya a cikin rikici  dan a yi mata taron-dangi Sai dai a daya bangaren Ukraine ta yi watsi da zargin na Rasha, a kan cewa ita ce take da alhakin harin a matsayin  ba komai ba ne illa kutungwila ce kawai  daga Rasha. Ministan harkokin wajen Ukraine Dmytro Kuleba a shafinsa na Twitter ya ce: ''A yanzu Rasha ta gabatar da wani bayani da ya yi zargin cewa makamin  tsaron sararin samaniyar Ukraine ne ya fada a yankin Poland. Wannan kuma ba dai dai ba ne.'' A taron kasashe 20 mafiya karfin tattalin arziki a duniya da ke gudana a Bali na kasar Indonesia hankalin kowa ya karkata zuwa Poland. Shugabannin kasashen na G20 sun rika magana da ministocin tsaronsu da na harkokin kasashen wajensu ta wayar tarho da kuma jami'an gwamnatin Poland. Shugaba Joe Biden na Amurka da Firaministan Birtaniya Rishi Sunak na cikin wadanda suka kira shugaban kasar ta Poland. Haka kuma shugabannin Amurka da Birtaniya da na Tarayyar Turai da Sifaniya da Jamus da Kanada da Faransa da Japan da kuma Netherlands sun taru  domin gudanar da abin da fadar White Hiouse ta kira  taron gaggawa. Sai dai Shugaba Biden ya ce da wuya a ce daga Rasha ne aka harba makamin da ya yi sanadin mutuwar mutum biyu a Poland. Ya ce,  “ an samu bayanan farko da suka nuna shaku” kan ko al'amarin da ya faru a Poland yana da nasaba da makamin da aka harba daga Rasha,'' “ Ba na son na fadi haka sai mun kammala bincike amma abu ne mai wuya idan aka dubi yanayin inda aka harbo makamin, a ce daga Rasha ne amma za mu gani,'' in ji shi. Sai dai ya ce shugabannin duniya za su tantance matakai na gaba da za su dauka bayan sun gano abin da ya faru bayan an kammala  binciken da ake yi a Poland.	https://www.bbc.com/hausa/articles/cp9k2j872l9o
entertainment	Muhimman abubuwan da suka faru a shekarar 2022	2022 na cikin shekarun da ba za a manta da su ba a tarihin dan adam musamman saboda kalubalen da aka rika fuskanta. Abubuwa da dama sun faru a shekarar wadanda suka hada da mamayar da Rasha ta yi wa Ukraine da tsadar rayuwa da ambaliyar ruwa da zanga-zangar kin jinin gwamnatoci da sauye-sauyen gwamnati a wasu kasashen duniya. Haka kuma a shekarar ne Sarauniya Elizabeth II, basarakiya mafi dadewa a karagamar mulkin Biraniya ta rasu bayan ta shafe shekara 70 a kan mulki.	https://www.bbc.com/hausa/articles/c2lqlk7d9y0o
entertainment	Kotu ta sallami shari'ar Naziru Sarkin Waƙa bayan ya nemi afuwar gwamnatin Ganduje	"Wata kotun majistare a jihar Kano da ke arewacin Najeriya ta sallami shari'ar da take yi wa Naziru M. Ahmed wanda aka fi sani da sarkin waƙa bayan ya nemi afuwar gwamnatin Abdullahi Umar Ganduje. Kotun, wadda mai shari'a Aminu Gabari yake jagoranta, ta sallami shari'ar da take yi wa sarkin waƙa ne bisa laifin fitar da wata waƙa kafin hukumar tace fina-finai ta Kano ta tantance ta. Hakan ne ya sa a watan Satumban 2019 aka kama Naziru Sarkin Waƙa amma daga bisani kotun majistaren ta sake shi bayan ya cika sharuɗan belin da kotun ta yanka masa. Sai dai a farkon watan jiya kotun ta soke belin da aka bai Naziru Ahmed inda ta gindaya masa wasu sababbin sharuɗan belin. Daga nan ne ta aike da shi gidan yari saboda rashin cika sharuɗan a kan lokaci, duk da cewa an gindaya sharuɗan ne a ƙurarren lokaci, a cewarsa. A zaman kotun na ranar Talata, lauyan gwamnatin jihar Kano, Barrister Wada Ahmad Wada ya gabatar da wata takardar bayar da haƙuri ga gwamnatin Kano wadda ya ce daga hannun Naziru M. Ahmed ta fito. A cikin takardar, wadda Sarkin Waƙa ya rubuta ta zuwa ga Kwamishinan Yaɗa Labarai na jihar, ya ce ""ni Naziru M. Ahmed ina bayar da haƙuri matuka bisa zargin da aka yi mini kuma ina da-na-sanin abin da hakan ya haifar."" Mawaƙin ya ƙara da cewa ya bayar da haƙurin ne bayan masu ruwa da tsaki sun tsoma baki a cikin lamarin. Lauyan Naziru M. Ahmed, Barrister Sadik Sabo Kurawa, ya ce sun cimma wannan matsaya ce sakamakon fahimtar junan da aka samu daga  ɓangarorin biyu. ""Abin da ya faru a yau shi ne da ma an samu daidaituwa tsakanin bangaren gwamnati da na wanda ake ƙara, shi ya sa suka zo yau suka kawo ƙarshen tuhume-tuhumen da ake yi masa suka wanke shi daga ciki,"" in ji shi.Daga nan ne Mai Shari'a Aminu Gabari ya sallami Naziru M. Ahmed sannan aka rufe shari'ar baki ɗaya. Naziru M. Ahmed shi ne sarkin waƙar tsohon sarkin Kano Muhammadu Sanusi na II wanda ya daɗe yana kai ruwa rana da Gwamna Ganduje har sai da aka cire shi daga kan mulki a watan Maris da ya gabata. An sha zargin gwamnatin jihar Kano da yin amfani da hukumar tace fina-finai ta jihar wajen gallaza wa 'yan fim da kuma mawaƙan Kannywood da suke goyon bayan masu adawa da ita. A baya, an zargi hukumar, wadda Isma'ila Na'abba Afakallah yake jagoranta, ta yi ta takun-saƙa da wasu 'yan fim irin su Sani Danja, Sanusi Oscar da makamantan su waɗanda 'ya'yan jam'iyyar PDP ne ɓangren tsohon gwamnan Kano  Rabi'u Musa Kwankwaso, mutumin da gwamnan Kano ke matuƙar adawa da shi."	https://www.bbc.com/hausa/labarai-55151179
politics	Sule Lamido: Duk soyayyata da Buhari ba zan yi masa addu'a ba	Ku latsa hoton da ke sama don kallon bidiyon: Mutane da dama na ganin Najeriya ta cimma dumbin nasarori a tsawon shekara sittin na rayuwarta, yayin da wasu ke ganin ci gaban da ƙasar ta samu ya zuwa yanzu bai taka kara ya karya ba idan an kwatanta da sauran sa'o'inta a duniya. Daya daga jagororin hamayya a Najeriya 'yan jam'iyyar PDP Alhaji Sule Lamido ya ce kasar ta cimma wasu nasarori a cikin shekaru sittin, to amma ya ce nasarorin ba su kai yadda ya kamata ba. Tsohon gwamnan na jihar Jigawa kuma tsohon ministan harkokin wajen Najeriya ya kuma yi tsokaci kan salon mulkin Shugaba Buhari na jam'iyyar APC.	https://www.bbc.com/hausa/labarai-54428972
business	Abin da ya sa hauhawar farashi ta munana a Amurka	"A shekarar da ta gabata, 'yan kasuwa da dama sun soma kara farashi kan kayayyakinsu irin wanda aka dade ba a gani ba. Daya daga cikin manyan kasashen da wannan lamari ya fi muni ita ce Amurka. Farashin kayayyaki ya tashi da kashi 4.7 a bara - fiye da kowace kasa a cikin kasashe na kungiyar G7 da suka fi karfin tattalin arziki a duniya, a cewar kungiyar kasashe masu hada kai wajen ci gaban tattalin arziki, wadda a turance ake kira Organisation for Economic Cooperation and Development (OECD).  Alal misali, a Birtaniya farashi ya hauhawa ne kawai da kashi 2.5. A watan jiya, farashi hauhawa da kashi 8.6 a Amurka, daya daga cikin mafiya muni a duniya. Ba Amurka ce kadai kasar da ta yi fama da abubuwan da suka haddasa hauhawar farashi a shekarar da ta gabata ba - wadanda suka hada da karancin samar da kayayyaki sakamakon cutar korona da kuma hauhawar farashin abinci sakamakon aukuwar mahaukaciyar guguwa da fari wadanda suka sa kaka ba ta yi kyau ba. Me ya sa aka samu munanar hauhawar farashi a Amurka? A cikin kalma biyu, dalilin shi ne - matukar bukata. Hakan ya faru ne sakamakon amincewar da gwamnatin Amurka ta yi a kashe makudan kudaden da suka kai $5tn (£4.1tn)  domin kare magidanta da masu kasuwanci daga radadin matsin tattalin arziki  saboda cutar korona. Matakin rage radadin matsin tattalin arziki da aka yi wa magidanta - wanda ya hada da ba su chaki na kudi -  ya taimaka musu ci gaba da sayen kayayyaki. Magidanta sun rika amfani da kudaden domin sayen kayan daki, da motoci da kayan lataroni sosai. Kuma wannan matukar bukata ta kayayyaki ta zo daidai da karancin samar da kayayyaki sakamakon annobar korona, lamarin da ya sa 'yan kasuwa suka kara farashin kayayyaki. Wani bincike da Baitulmalun San Francisco ya gudanar ya nuna cewa bai wa mutane kudaden tallafin korona ya ta'azzara hauhawar farashin kayayyaki da kimanin kashi uku zuwa karshen 2021 - lamarin da ya sa hauhawar farashi a Amurka ta ninninka ta sauran kasashe. Oscar Jorda, wani babban mai bayar da shawara a Baitulmalun kuma daya daga cikin mutanen da suka gudanar da binciken, ya ce lamarin a fayyace yake karara. Mutane da dama, ciki har da fitaccen masanin tattalin arziki na Jami'ar Harvard, Larry Summers, sun yi gargadin cewa bai wa mutane tallafi zai haifar da hauhawar farashin kayayyaki tun ma kafin a soma ba su. Sai dai wasu da dama, ciki har da shugaban  Baitulmalun kasar, da Babban Bankin Amurka, sun bayyana cewa  hauhawar farashin za ta kasance ta dan ""karamin lokaci"" kuma za ta gushe da zarar matsalolin da cutar korona ta haifar suka tafi. Baitulmalun Amurka - wanda ya kaddamar da shirinsa na tallafa wa mutane lokacin da cutar korona ta barke - yana jan kafa wajen daukar mataki game hauhawar farashi, ko da kuwa lokacin da hasashen da ake yi kan hauhawar farashin ya sauya, a cewar Ricardo Reis, farfesa a London School of Economics. ""Sauyin da aka samu game da hasashe shi ne ya kasance daga na dan wani lokaci  zuwa wanda ya ci gaba kuma Baitulmalun ya ja kafa wurin daukar mataki."" Tallafin da aka bai wa mutane na farfadowa daga matsin tattalin arziki sakamakon korona, ciki har da ba su chaki na kudi, ya sa ba a ji tasirin annobar sosai ba a shekarar da ta wuce, duk da rashin samun kudin shiga sosai. Sai dai a yayin da mutane suka kashe kudin da suka tara, hakan ya haddasa babbar matsala ga Shugaba Joe Biden a siyasance, inda jam'iyyar Republican ta dora masa alhakin hauhawar farashin kayayyaki. A nasa bangaren, Mr Biden ya dora alhakin hauhawar farashin kan yakin Ukraine, wanda ya yi tarnaki kan shigar da fetur da kuma fitar da kayayyakin abinci irin su fulawa, lamarin da ya haifar da hauhawar farashi da kuma kuntata halin rayuwa a fadin duniya. A yankunan Turai, farashi ya hauhawa da kashi 8.1 a shekara daya, kuma lamarin ya fi shafar kasashen da ke kusa da Rasha wadanda kuma suka dogara kan fetur da gas dinta, irin su Estonia, where prices were up 20.1%. A Birtaniya, wadda ta dogara sosai kan shigo da kayan abinci da makamashi, hauhawar farashi ta kai kashi 7.8 a watan Afrilu, inda take bayan Amurka a cikin kasashe mafiya karfin tattalin arziki, bayan an kara farashin wasu makamashi, a cewar OECD."	https://www.bbc.com/hausa/rahotanni-61792422
technology	An yi sabuwar waƙa da muryar mawaƙin da ya shekara 25 da mutuwa	Ku latsa hoton da ke sama don kallon bidiyon: Wani kamfanin fasaha na Koriya Ta Kudu ya ƙirƙiri muryar mawaƙi Kim Kwang-seok da manhajar ƙirƙirar basira ta Artificial Intelligence. Waɗanda suka shirya waƙar sun yi amfani da tsofaffin waƙoƙin Kim ne da kuma muryarsa da yake magana ta hanyar koya wa  manhajar AI yadda za ta kwaikwayi yanayi da shauƙinb da Kim yake shiga idan yana waƙa. Daga nan sai manhajar ta yi wata sabuwar waƙa da muryar Kim wacce bai taɓa yin irin ta ba a lokacin da yake raye.	https://www.bbc.com/hausa/media-56074359
business	Farashin kayan abinci ya yi tashi mafi girma a duniya cikin shekara 10 - MDD	"Farashin abinci a duniya ya yi tsadar da bai taba yi ba cikin shekara 10 bayan tashin da ya yi da kashi 30 cikin 100 a bara, in ji hukumar abinci ta Majalisar Dinkin Duniya (FAO). Alƙaluman hukumar sun nuna yadda farashin hatsi da na kayan miya da mai ya yi tashin gwauron zabi a duniya. Man da ake tatsa a jikin kayan miya ya tashi da kashi 10 cikin 100 a watan Oktoba. Yankewar da aka samu wajen kai kayayyaki, da tashin farashin kayan amfanin yau da kullum, da rufe ma'aikatu da kuma rikicin siyasa, sun taimaka wajen tashin farashin. FAO ta ce ma'aunanta sun nuna farashin hatsi ya tashi da sama da kashi 22 idan aka kwatanta da farkon wannan shekarar. Farashin dawa na daya daga cikin wadanda suka taimaka wajen wannan hauhawa, inda ya karu da kashi 40 a wata 12 a baya, wannan kuma na da nasaba da rashin samun amfanin gona mai kyau da manyan kasahsen da suke fitar da shi suka yi irin su Rasha da Canada da Amurka. ""Kamar bangaren hatsi, za a iya cewa matsalar sauyin yanayi ce ta janyo kuma daga baya aka samu karancin amfanin gona,"" kamar yadda Peter Batt, wani mai harkar kayan noma a makarantar koyar da kasuwanci ta Curtin, ya shaida wa BBC. ""Mun samu munanan shekaru na samun albarkacin noma a wurare da dama."" FAO ta ce alkalumanta kan mai da ake tatsa daga kayan miya ya tashi ne sanadin tsadar manja da waken suya da sauransu. Dangane da tsadar manja kuwa, farashin ya tashi ne sanadiyyar rage fitar da shi da ake yi daga Malaysia saboda karancin ma'aikata 'yan cirani da aka samu, in ji FAO. Karancin ma'aikata na taimakawa wajen tashin farashi da kuma tsadar kayan da ake hada kayan da su, kazalika da yadda ake kai kayan abinci wasu sassan duniya. Mista Batt ya ce: "" Wata matsalar kuma ita ce yadda ake fitar da kayan da ake yi. Misali kamar a nan Australia, mun samu jirgin da zai zo ya dauki kayan abincin ya fita da su amma babu ma'aikatan da za su kwaso su saboda annobar korona."" Matsalar da ake samu wajen kwasar kaya a jirgin ruwa ta tashi farashin madara, yayin da farashin ya karu da kashi 16 a bara. Brigit Busicchia ta jami'ar Macquarie ta ce jita-jitar da ake yadawa a kasuwannin duniya ta taimaka wajen yin tangal-tangal din farashi.""Tun a shekarun 1990, janyewar gwamnati wajen gudanar da kasuwancin kaya ta sanya cibiyoyi da yawa da masu zuba jari sun shiga kasuwa da karfinsu."" Wannan ya haifar da mummunan tasiri kan kasashen da suka dogara kan abincin da ake shigar musu da shi. ""Sai dai kasashe irin su Masar da sauran kasashen da suke yankin Gabas ta Tsakiya ba su fuskanci irin wadannan matsalolin ba,"" in ji ta."	https://www.bbc.com/hausa/labarai-59180267
religion	Bidiyon Ku San Malamanku tare da Sheikh Maqari	Ku latsa hoton da ke sama don kallon bidiyon: Fitacce malamin addinin Musuluncin nan na Najeriya Sheik Ibrahim Ahmad Maqari ya ce babban abin da ya sanya a gaba shi ne samar da makarantu ko zawiyyoyi ko masallatai wadanda za su dace da tsari na wannan karni. Malamin, wanda shi ne kuma limamin babban masallacin Juma'a na Abuja, ya faɗi hakan ne a hirar da ya yi da BBC Hausa a shirinmu na musamman mai taken ''Ku San Malamanku''.	https://www.bbc.com/hausa/media-55934389
entertainment	Hikayata 2021: Labarin Haƙƙina na Aishatu Musa Dalil da ya zo na ɗaya a gasar ta bana	"Wannan labarin haƙƙin mallakar BBC ne. Ba a yarda wani ko wata su yi amfani da shi ta ko wane salo ba, ko da yaɗa shi ne ta shafukan sada zumunta. Idan aka yi hakan kuma, to BBC za ta ɗauki mataki har da na shari'a. Farkawa na yi jikina kamar dutse, na janyo hannuna ya ƙi janyuwa, da ƙyar na tilasta wa kaina juyawa na ji kaina ba shi da maraba da itaciyar da ta baje jijiyonta cikin ƙasa, idanuwana sun kasa gano mini abin da ke nesa da ni sai wani dishi-dishin baƙi da nake gani. ""Laaa! Mama Anty Fatin ta farka,"" na ji muryar ƙanwata wacca ƙwayar idona ta kasa tantance mini ita sai kunnena da ya ji gefen da sautin ya fito duk da shi ma ina jin wani irin kakkauran sautin da ke ratsa shi Dum!, wanda nake jin fitowarsa ta cikin kaina. ""Anty Fati, kin ga fuskarki kuwa? Kamar an hura balam-balam ta zama wata ƙatuwa musamman idonki kamar an saka curin ƙasa a ciki...."" ""Ki ce mata ta zama kamar wata fatalwa...,"" ɗayar ƙanwata ta katse ta. ""Ku fice ku ba wa mutane waje,"" Na ji Mama ta faɗa wanda nauyin idona ya hanani ganinta da kyau. Ina jin fitarsu, daidai da rufe ɗakin da Mama ta yi, har da jan sakata. Da alama sakin labule ta yi, don naga ɗakin ya yi duhun da na daina ganin komai, ɗan ƙaramin haske na hango na tunkarata, ta zauna kusa da ni. ""Fatima tashi mu yi magana,"" na ji muryarta a zafafe. Yunƙurin tashin na yi, sai dai gangar jikina ta gaza taimaka mini, dole na haƙura. ""Ma..ma... na kasa tashin."" Ƙara matso ni ta yi tare da dalle mini ido da hasken tocilan waya. Matashin da kaina ke kai ta ɗaga tare da janyo wani abu a ƙasa. ""Menene wannan?"" ta nuna mini abin da ta janyo da hasken tocilan. Gabana ya faɗi cikin tsoro da rawar murya. ""Mama wuƙa ce?"" ""Tabbas kuwa Fati, wuƙa ce, kuma na adana ta ne, don na kashe ki!"" Duk iya ƙoƙarin da na yi don na motsa jikina na kasa, tsananin tsoro ya ratsani na runtse ido ina jin wani irin suya. ""Ma....maaa! Me na yi miki don Allah?"" Wani ruwa na ji ya sauka kan fuskata wanda ya ba ni tabbacin hawayen Maman ne. ""Ba ki yi mini ba a yanzu Fati, watakila ki iya yin sa a nan gaba."" ""Mama me ya sa za ki kashe ni a kan abin da ban aikata shi ba?"" ""Ya isa, gargaɗi zan miki, gargaɗin kuma na mutuwa. Na rantse da Allah Fati, kika kuskura kika aikata abinda zan gargaɗe ki da shi sai na yanka ki da wuƙar nan idan ya so ni ma a kashe ni!"" Na ji abinda ban taɓa jin sa ba, mahaifiyata na ikirarin kashe ni da kanta. Kukana ya tsananta. ""Rufe mini baki!"" Ta katse ni na yi gum tamkar babu ni, tsananin tsoronta ya rufe ni. ""Na san abin da ya faru, ba sai kin faɗa mini ba, sannan ina gargaɗin ki daga ni sai ke sai Allah! Wallahi muddin wani ya ji zancen nan a bakin ranki! Shi ne gargaɗin, fatan za ki kiyaye?"" Ta haske ni da tocilan da na yi saurin tilasta ɗaga kaina wanda azabar zafi ta sa na yi maza na sauke kan. ""Shi ke nan."" Ta faɗa tare da miƙewa ta bar wajen. Ihu nake iyakar ƙarfina Mama na tsaye a kaina tana zurfafa mini faɗan da sam ba ya shiga ta fatana na daina jin azabar da nake ji duk na yi bawali. Ajiyar zuciya na yi, gumi ya jiƙe ni sharkab na yi lufff zan faɗi ta tare ni. Bayan ta yi mini tsarki ta dawo da ni ɗaki tana faɗa, a ɗakin na tarar da ƙannena jikinsu a sanyaye da alama suna tsananin tausaya wa halin da nake ciki. Yau kwana uku kenan da samun wannan lalurar wanda a kwana ukun nan ba na iya yi wa kaina komai sai da taimakawar Mama. Lokacin da ta kwantar da ni cikin faɗa ta fara magana. ""Ke dama Fati malalaciya ce, ciwo yau kwana uku alhali kullum sai na gasa ki, shegiyar kafarki ko motsi ba ta yi, ga wani banzan kumburi da ta yi, na san duk na rashin motsata da ba kya iya yi ne, a ce ban da lalaci hatta hannunki ba ki iya sarrafa shi, to wallahi na gaji, idan za ki miƙe ki miƙe, haba! Bawali wannan da bahaya sai kin cika gida da ɗan banzan hayagaga na rashin dalili, na gaji, an jima sai dai ki yi kayanki a nan! Da me zan ji?"" Hawaye ya kufce mini, cikin ƙwarin gwiwar da na rasa ta a kwana ukun da ya wuce na ce, ""Mama ki kai ni asibiti don Allah, wallahi ni kaɗai na san azabar da nake ji, duk jikina ya yi mini nauyi haka ma ƙafar da hannun, ina jin da ƙyar idan ba karyewa..."" ""Rufe mini baki shashasha!"" Ta katse ni cikin wata tsawar da na yi zaton aradu ce ta faɗo mana, hatta ƙannena sai da suka razana. Wani mugun kallo ta wurga wa ƙannena. ""Ku tashi ku ba mu waje munafukai!"" Jikinsu sanyaye suka fice. Ta bi su ta sanya sakata tare da baje labulen ƙofa, ɗakin ya yi duhu ta kunna tocilan wayarta ta yo kaina a zafafe, na matse kaina jikin bango ina karkarwa. ""Yau ce rana ta farko da ƙarshe kada na ƙara jin zancen zuwa asibiti a bakinki idan ba haka ba, sai na yanke miki harshe da wuƙa!"" Razana ta sa ni miƙewa da sauri, jiri da kuma ƙafata da ta kasa riƙe ni ya sa na faɗi, na bugu da kujerar ƙarfen da ƙanwata ta ajiye wata jar wuta ta gifta mini, azaba da raɗaɗin da na ji bai sa na yi kuka ba, sai maganar Mama ta ƙarshe. Na fashe da kuka. Ciwo ya ƙi ci ya ƙi cinye wa, dole Mama ta ɓoye ni a ɗaki na daban don ciwon ƙafata ya hana ni takawa sannan ta ƙi kai ni asibiti ta kuma hana kowa ganina wai kada asiri ya tonu saboda babu asibitin da za su karɓe ni sai da rahoton  ƴan sanda. Ta shigo daƙin ranta a bace. ""Wannan abu ya ishi rayuwata!"" Ta faɗa. Hawaye ya zubo mini. ""Mama yanzu shi ke nan a haka zan kasance babu kyakykyawar kulawa? Idan kuma na mutu a haka fa?"" Wani irin firgici na hango cikin fuskarta. ""Fatima ni kike wa wannan tambayar?"" Ɗaga kaina na yi, ""Mama, Baban Umar ya yi mini duka da icce - mugun dukan da ya yi sanadiyyar ji min ciwo wanda nake jin har da targaɗe, bayan nan ya saka mini ƙyalle ya rufe mini baki ya aikata mini fyaɗe, duk da ƙarancin shekaruna a matsayinsa na babban mutum. ""Kin ce muddin na faɗa sai kin kashe ni, sannan kin ƙi kai ni asibiti duk da irin azabar da nake ji, dole na yi miki tambayar nan."" Zama ta yi gab da ni jikinta a sanyaye. ""Fatima na yi hakan ne don rufin asirina da ke! Idan na faɗa da ni da ke tamkar mun kashe kanmu ne, wa zai aure ki wa zai aure ni? A ƙarshe gidanmu zan koma, sa ido da gulmace-gulmacen mutane ya ishe mu, rayuwar mace tamkar matacciya ce, dole ki yi haƙuri ko dan guje wa mummunan tabo."" ""Yanzu Mama saboda hakan kika gwammace ganin gawata? Tabbas wannan lalurar za ta iya kashe ni, shi kuma Baban Umar fa?"" Girgiza kai ta yi tare da fashewa da kuka. ""Mama kada ki manta ni da Amina da Saude, ba ƴaƴansa ba ne amma ya aikata mini haka ba a ɗauki mataki ba. Ba kya tunanin rayuwarsu?"" ""Ya isa haka Fati!"" Rufe bakinta daidai da kutsowar malamin makarantarmu da ƴan sanda. Cikin kuka na kalle ta. ""Ni na rubuta dukkan abin da ya faru a wasiƙa na ba wa Saude ta kai wa malaminmu don ya kawo mini ɗauki, ki yi haƙuri Mama dole ne hukuma su ɗauki mummunan mataki a kan Baba, don shi ne ya dace da shi."" Na sha matuƙar wahala a asibiti don sun ce tabbas da ba a kawo ni da wuri ba, da komai zai iya faruwa don na samu targade a ƙafa ɗaya da hannu. Baba an cafke shi don dama mijin Mama ne, mahaifinmu ya rasu, hakan ya sa ta aure shi muka ci gaba da zama a gidan Abbanmu. Ba ya iya ciyar da mu, dukkan ɗawainiyarmu Mama ke yi har da ita kanta. A kan idonmu yake mata duka sai dai ta yi haƙuri, tana yawan ba ni labarin wai dukkan ƴa mace haka rayuwarta take duk a cikin kalubale da ƙaƙa-ni-kayi. Ni kam a nawa ganin babu tilasta wa kai a zaman wuya. Alhamdulillah Baba na garƙame, hankalina ya kwanta ko ba komai na ceci rayuwata da ta sauran ƙannena, sannan hakan ya zame wa mutane irinsa izina!"	https://www.bbc.com/hausa/labarai-59422584
technology	Tarayyar Turai ta fara binciken Apple kan 'bijirewa dokokinta'	Tarayyar Turai ta fara gudanar da bincike har kashi biyu kan zargin kamfanin fasaha na Apple da bijirewa wasu dokokinta. An shiga da karar kan Apple da bijirewa wasu ka'idojin kasuwanci a Tarayyar Turai, da suka hada da salon yadda kamfanin ke sayar da kaya a shagonsa na intanet wato Apple Store. Ana kuma zargin Apple da kin biyan kaso 300 da kamfanonin fasaha ke biya ga manhajojinsu, da kuma boye kayan da ke da araha ga masu shiga Apple Store din. Masu shigar da koken sun kuma koka kan yadda kamfanin ya hana abokan hamayya amfani da manhajar biyan kudinta na Apple Pay. To amma Apple ya nuna takaicin yadda Tarayyar Turai ta aminta da abin da ta kira koke marar tushe da abokan hamayya suka shigar.	https://www.bbc.com/hausa/labarai-53068940
politics	Jayayya tsakanin kudu da arewa kan mulkin 2023 ba ta da amfani - Bagudu	Ku latsa hoton da ke sama don kallon bidiyon: A Najeriya gwamnan jihar Kebbi Abubakar Atiku Bagudu ya ce jayayya tsakanin yankunan kasar kan bangaren da shugabancin kasar zai koma a shekara ta 2023 ba za ta tsinana wa kasar wani abin alheri ba. A wata tattaunawa ta musamman da Sashen Hausa na BBC, gwamnan ya ce tattaunawa da hadin kai ne suka haifar da zababbun shugabannin kasar da suka gabata, kuma haka din ne kawai zai sa kasar ta iya lalubo shugaba  wanda zai kai ta ga tudun mun-tsira. Amma da farko Haruna Ibrahim Kakangi ya tambayi gwamnan game da inda aka kwana wajen ceto daliban makarantar sakandaren gwamnati ta garin Yawuri wadanda ‘yan fashin daji suka sace a jihar ta Kebbi.	https://www.bbc.com/hausa/media-57855591
business	Zargin danne wa kananan sojoji hakkinsu a Najeriya na iya zama gaskiya - Bincike	"Yayin da hukumomin sojin Najeriya suke watsi da wani zargi da kananan sojoji ke yi wa manyansu na tauye musu hakkoki, wadansu bayanai da BBC ta samu na cewa akwai lokutan da ake samun jinkirin biyan kudaden alawus, kuma idan ba a yi sa'a ba sun makale ke nan. Masana sha'anin tsaro dai na cewa rashin biyan hakkokin jami'an tsaron, na iya sanyaya gwiwar sojojin da ke fagen fama. Wadansu kananan sojoji ne suka rubuta budaddiyar wasika ga shugaba Buhari suna zargin cewa ana cinye musu kudadensu na alawus. A martanin da ta mayar dangane da zargin danne hakkin kananan sojojin, rundunar sojin kasa ta Najeriya ta ce ana biyan jami'an ne ta wani tsari na asusun bai-daya. Ta ce a bisa wannan tsari ba ta yadda za a ware wani soja a yi masa kwange a kudinsa na alawus. To amma a binciken da BBC ta yi ta gano cewa kananan sojojin suna korafi ne kan kudaden alawus da ake ware musu na kwanan daji, a lokacin da suke bakin-daga, idan an tura su aiki. Wani soja da BBC ta tattauna da shi, ta sirri ya ce, ana biyansu naira dubu 45 ne a duk wata, idan suna bakin-daga. Sai dai ya ce inda Gizo ke sakar shi ne, wajen biyan musamman ma idan kana sabon zuwa kamar yadda ya ce: ''To amma a dubu 45 din sai ka ga ka zo sabo-sabo nan ne aka fi samun matsalar.'' ''Sai ka ga ka yi wata biyu, uku wani ma ya kai biyar ba ya samunsu.'' In ji shi. Ya ce a irin haka ana tara sunayen sai kwamandan ya ce ku tattara sunayen wanda ya san yana da matsalar biya. Daga nan kuma sai ku jira idan mutum ya yi sa'a sai ka ga abin ya fara aiki. ''Ni nawa an rike min wajen wata hudu haka amma sauran duka sun biya ni da suka bude. ""Sai da na yi wajen wata biyar to a wata na biyar din sai suka fara biya na to wancan wata hudu da suka wuce duka ba su ba ni ba.'' In ji sojan. Dangane da kayan sarki kuwa, sojan ya ce a yanzu ba a ba su sai dai su saya, amma a da ana raba musu ne. Sai dai kuma jami'in ya ce galibi kyautata wa ko akasin haka, abin ya dogara ne ga kwamandanku, kasancewar wasu masu kirki ne wasu kuma marassa kirki ne. To amma kuma ya ce a yanzu rayuwar sojojin ta fara inganta tun bayan da aka nada sabon hafsan sojin kasa na yanzu. Ra'ayin masu sharhi Masu sharhi kan harkokin tsaro irin su Manjo Muhammad Bashir Galma (mai ritaya) na ganin dole ne a rika samun irin wadannan korafe-korafe na sojojin idan dai akwai kudi. Saboda ba a taru an zama daya ba a shugabannin, wasu suna da kiriki wasu kuwa bata-gari ne. Ya ce dole ne a bincika aga inda lamarin yake faruwa domin a yi gyara, kasancewar rashin yin gyaran na iya raunana kwarin guiwar sojojin, tun da suna da iyalai da kuma bukatunsu. Game da barazanar da wasu sojojin ke yi ta yin yajin aiki, masanin tsaron ya ce ai yajin aiki ko bore babban laifi a aikin soja ko dan-sanda, wanda ake hukuntawa da dauri mai yawa ko ma harbewa. Ya ce a aikin soja ko dan-sanda tun kafin ma ka shiga za a gaya maka ba zanga-zanga, domin babban laifi ne."	https://www.bbc.com/hausa/labarai-61503579
entertainment	..Daga bakin mai ita tare da Isa Feroz Khan: Ina da na sanin abubuwa da dama	Latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 10, shirin ya tattauna da Isa Adam wanda aka fi sani da Isa Feroz Khan kuma ya bayyana irin abubuwan da suka fi burge shi a rayuwarsa da kuma irin zabin macen da zai aura. Bidiyo: Fatima Othman Wasu na baya da za ku iya gani	https://www.bbc.com/hausa/labarai-51127149
business	‘Matsin rayuwa ya tursasa mini sakin uwargidata don samun saukin dawainiya’	"Daga Halima Umar Saleh, BBC Hausa, Abuja ""Ba don ba na sonta ba, ba don na gaji da zama da ita ba, na sake ta ne kawai don samar wa kaina sauki daga halin tsadar rayuwar nan da muka samu kanmu a ciki,"" a cewar Amiru Sani, wani magidanci a jihar Katsina, arewa maso yammacin Najeriya. Mutumin mai shekara 27, ya shaida wa BBC cewa ya saki uwargidansa a lokacin da yake neman mafita kan matsin tattalin arzikin da ya shiga sakamakon hauhawar farashin kayayyaki. Mutane da dama ne a fadin duniya ciki har da a kasashe irin su Birtaniya da Amurka da Jamus da Faransa, ke kokarin fitar da hanyoyin rage kashe kudade wajen sayen abinci da kayan amfanin yau da kullum don taimakon kansu, a yanayin da duniya ta samu kanta a yanayi na tsadar rayuwa. Najeriya ma tana cikin kasashen da al'ummarta ke fama da wannan lamari. Sai dai baya ga dalilai kamar na tasirin annobar cutar korona da yakin Ukraine, ƙwararru na ganin rashin tsare-tsaren tattalin arzikin ƙasa masu kyau na daga cikin abubuwan da suka ƙara jefa Najeriya cikin wannan yanayi. A wani tsarin jin ra'ayin jama'a da BBC ta nema dangane da tsadar rayuwa a fadin duniya, kusan mutum 400 ne suka aika wa BBC Hausa ra'ayoyinsu da labaran halin da suka shiga sanadin lamarin a Najeriya. Shekara uku zuwa hudu da suka gabata a lokacin Amiru Sani yana da mata daya, amma sai ya ga abin da yake samu a wata yana isarsa yin duk hidimominsa da iyalinsa har ma ya yi na wasu. Amiru wanda ma'aikaci ne a wani gidan mai a garin Dandume, kuma albashinsa ya kai N15,000 a wata, ban da wasu kudaden da yake samu a 'yan buge-bugensa, sai ya ga zai ma iya ƙara aure tare da riƙe matan biyu ba tare da aljihunsa ya girgiza ba. Wasu maza a arewacin Najeriya na ƙara aure ko da kuwa ba su da makudan kuɗin da za su yi hakan a wadace. Ba a dauki lokaci da yin auren ba sai ya samu matsala da matarsa ta farko har ya sake ta. Amma da yake saki ɗaya ne, manya sun shiga lamarin an daidaita ya mayar da ita a watan Agustan 2021. Ckin rashin sa'a tun daga farkon shekarar nan ta 2022 sai abubuwa suka fara rincaɓe masa, ta yadda abin da za su ci shi da iyalan nasa ya fara neman gagararsu. ""Ba wai aikina na rasa ba. A hankali ne rayuwa ta fara tsada, lamurra suka rincaɓe min ta yadda abin da nake samu na kashe wajen hidimar iyalina a da, ya zama kudin tamkar takardu nan da nan sun ƙare ba tare da na sauke dukkan nauyin da ya hau kaina ba,"" in ji Amiru. Sai dai kamar yadda alkaluma suka tabbatar, an fara fuskantar matsalar tsadar rayuwa ne a Najeriya tun a shekarar 2019, amma ta fara ƙamari ne a shekarar 2020 lokacin annobar korona. Lamarin da masu suka ke dangantawa da gazawar gwamnatin Shugaba Muhammadu Buhari wajen kasa fitar da matakan inganta tattalin arzikin kasar, duk kuwa da cewa hakan na daga cikin alkawuran da ya dauka tun a yaƙin neman zaben da ya yi nasara a karon farko, wato 2015. Sai dai a nata bangaren, gwamnatin ta sha cewar tana iyaka kokarinta domin ganin abubuwa sun kyautatu a fadin kasar. Amiru ya ce ba niyyarsa ba ce rabuwa da kowacce daga cikin matansa, amma yanayi da faruwar abubuwa da dama suka sa dole ya shimfida wa matan wasu dokoki da ya ce ko dai su bi ko kuma duk wacce ta ƙetare to a bakin aurenta. ""Ga halin yau na tsadar rayuwa ga iyali kullum cikin son fitina da ɗaga min hankali bayan ina ta fafutukar yadda za mu rayu cikin mutunci. ""Da na ga lamarin nasu babu sauki sai na saka dokoki ciki har da cewa duk wacce ta fara takalar wata da rigima ko kuma mace ta fita ba izinina to a bakin aurenta. ""Na yi hakan ne don duk wacce na kama da laifi to gara na sallame ta don na sama wa kaina sauƙi biyu, da na kashe kudi da na tashin hankali,"" kamar yadda Amiru ya shaida min a waya. Tsautsayi an ce ba ya wuce ranarsa, rannan sai uwargida ta ƙetare waɗannan dokoki na Amiru, ciki har da sanya ƙafa ta fice daga gidan ba da izininsa ba. Amiru bai ɓata lokaci ba wajen tabbatar da hukunci kan ƙetare sharuɗɗan da ya gindaya. ""Har ga Allah ba wai ba na son matata ba ne, kawai dai na ga matsalolin sun yi yawa ne, ga na tsadar rayuwa ga na rashin zaman lafiya, kawai sai na sake yi mata saki ɗaya, igiyar aurenmu ta zama saura ɗaya kenan. Uwargidan Amiru tana da ɗa ɗaya da shi, wanda ya karɓe ya kai wa mahaifiyarsa riƙo. Ita kuma amarya sau biyu tana haihuwa 'ya'yan na mutuwa. Ya ce duk da dai ya kan ji kewarta da ta ɗansa a wasu lokutan, amma bai shirya mayar da ita dakinta ba, duk kuwa da cewa iyayenta da ita kanta suna ta yi masa sintirin a yi kome. ""Na gaya mata iyakar gaskiyata cewa idan na mayar da ita a yanzu, ɗaukar dawainiyarta zai min wahala, ba lallai na dinga tabbatar da adalci ba. ""Ba na so na zalince ta ta hanyar tauye hakkokinta da suka rataya a wuyana shi ya sa na ga gara kawai na haƙura da mayar da ita,"" ya nanata. Magidancin ya ce a naira dubu goma sha biyar ne albashinsa da sauran 'yan kudaden da ke shigo masa, a yanzu haka da mace dayar ma ko rabin wata ba sa kaiwa. Hauhawar farashin kayayyaki a Najeriya ya kai kashi 22 cikin 100 a watan Yuli, kuma 'yan kasar na kashe kashi 59.1 cikin 100 na yawan kuɗin da suke samu a wajen sayen abinci kawai,"" kamar yadda hukumar kididdiga ta fada a wani rahotonta. Amiru mai kwalin difloma a karatun boko, ya ce bayan nauyin matarsa daya a yanzu, akwai na mahaifiyarsa da ɗansa da ke hannunta duk a kansa. ""Gashi ina so na ci gaba da karatuna a matakin digiri, amma ba ma zan iya ba saboda nauyin zai sake min yawa"", ya jaddada. Na yi kokarin tuntubar matar Amiru don jin ko yaya ta ji da sakin da aka yi mata don ana fargabar ci gaba da daukar nauyinta, amma hakana ba ta cimma ruwa ba. Sai dai tsohon mijin nata ya tabbatar min har yanzu ba ta yi wani auren ba, kuma daga farko ba ta san cewa sharuddan da ya sanya don yin saki, ya yi ne da nufin lalubo hanyar ragewa kansa wahala ba. ""Sai daga baya ta gane dalilin. Saboda ta yi ta roƙona na mayar da ita dakinta amma na gaya mata cewa ba zai yiwu ba don a yanzu ba ni da ƙarfin riƙe ta,"" ya ce. Amma magidancin ya ce yana fatan idan har abubuwa suka warware samunsa ya karu, to la shakka zai mayar da ita dakinta. ""Idan dai har zuwa lokacin da na samu budi ba ta yi wani auren ba to zan koma mu daidaita don ina son ta. Kuma yanzun ma ba wai gaba muke yi ba, muna gaisawa idan an hadu."" A Najeriya, mafi yawan mutane masu matsakaicin hali a jihohin arewacin kasar shinkafa ce abincinsu. Amma ga marasa ƙarfi irin Amiru waɗanda su ne suka fi yawa, sun fi cin abinci dangin su gero da masara da dawa, wadanda a da ba sa yi wa talaka wahalar samu. A yanzu kuwa, irin wannan abinci na neman ya gagari masu ƙaramin ƙarfin saboda tsadar da suka yi. Wata matsala da ta sake uzzura lamarin ita ce ta rashin samun isasshen amfanin gona. Hakan na faruwa ne sakamakon matsalar rashin tsaro inda ayyukan 'yan bindiga da suka addabi manoma a yankunan karkara har suke hana su noma tare da kashe su. Wannan rashin tsaro na ayyukan 'yan bindiga da masu satar mutane don kudin fansa sun fi addabar jihohin arewa maso yammacin Najeriya, ciki har da Katsina, jihar da Amiru ke zaune. Farashin kayayyakin abinci da na amfani sun nunka a cikin shekaru biyu da suka wuce inda hukumomi na kasa da kasa kamarsu bankin lamuni na duniya International Monetary Fund da Babban Bankin Duniya World Bank sun nuna cewa talauci ya karu sosai a tsakanin ‘yan Najeriya. A yayin da tasirin annobar korona ya sanya mutane masu matsakaicin samu a faɗin duniya shiga halin tasku na tsadar rayuwa, gwamnatoci kuwa suna jadda cewa sun duƙufa don samo mafita."	https://www.bbc.com/hausa/articles/cpey1xvj097o
sports	World Cup 2022: Ana cece-kuce kan alawus din da za a biya tawagar Senegal	Matakin Shugaban Senegal na biyan tawagar kwallon kafar kasar alawus masu kauri ya haifar da cece-kuce. Shugaba Macky Sall ya ce za su biya tawagar kudaden da suka yi alkawarin basu idan suka kai zagayen quarter-finals, duk da basu iya tsallake zagayen 16 ba. Dama gwamnati ta yi wa Teranga Lions alkawarin kudade masu yawa idan suka kai zagayen quarter-finals, to amma sai gashi Ingila ta doke su 3-0 a zagayen kungiyoyi 16. '' Za mu biya duka kudaden da muka yi alkawarin bai wa tawagar,'' in ji Shugaba Sall. Rahotanni sun ce kudin da tawagar za ta karba ya kai dala miliyan 23. Sai dai tsofaffin yan kwallon Senegal da wasu sanannu a fagen wasannin a kasar sun jefa ayar tambaya kan matakin. Masu suka na cewa gwamnatin Senegal bata kamanta adalci ba, la'akari da yadda bata karrama sauran yan wasa da suka nuna bajinta ba a sauran wasanni. An buga misali da Hamadel Ndiaye, dan wasan tsalle-tsallen Senegal da ya samu damar zuwa gasar Olympics, amma rashin kudin jirgi ya hana shi zuwa. ''Na kadu da naji makudan kudaden da aka ware don kai magoya baya Qatar,'' in ji tsohon dan wasan. Ya kara da cewa ''A 2019 da 2021, na so in shiga gasar tsere, amma tikitin jirgi ya yi min tsada.'' Sai dai tawagar ta Teranga Lions ce ke rike da kofin nahiyar Afrika, kuma ta yi nasarar tsallake zagayen rukuni a gasar Qatar 2022. Kazalika Senegal ce kan teburin kasashe mafi kwarewa a iya kwallo a Afrika.	https://www.bbc.com/hausa/articles/c51kye31n83o
health	Coronavirus: Ana bukatar dala biliyan 160 don yaki da cutar	Kungiyar agaji ta Oxfam ta ce ana bukatar tallafin dala biliyan 160 domin hana mutuwar milyoyin mutane sakamakon annobar coronavirus a matalautun kasashe. Oxfam ta ce kalubalen da ake da shi a kasashen da ke tasowa ya zarta na kasashen da ke da arziki. Daga cikin misalai da kungiyar ta bayar akwai batun rashin kayan aiki a asibitoci da talauci da kuma rashin dai-daito. Kungiyar ta yi kiyasin cewa kasashe marassa karfi sai sun rubanya kudaden da suke kashewa a fannin lafiya, sannan ta bukaci a gaggauta soke bashi da tsarin ba da tallafi kai-tsaye. Oxfam ta ce samar da wadanan kudade za su taimaka wajen bayar da kariya da karin milyoyin ma'aikatan lafiya da samar da gwajin kyauta da kuma magani. Kungiyar ta agaji ta damu matuka musamman yanayin da ake ciki a sansanonin 'yan gudun hijira da unguwanin marassa galihu, inda ta yi gargadin cewa idan cutar ta shiga za ta yi mummunar illa. Coronavirus ta kashe sama da mutum dubu 33 a fadin duniya, yayin da fiye da rabin miliyan suka kamu da ita. A kasashen Afirka ma alkaluman masu kamuwa da cutar na karuwa, wannan dalili ne ya sanya gwamnatoci ci gaba da tsaurara matakan hana bazuwarta. Kasashen da aka samu karuwar masu dauke da cutar a baya-bayanan sun hada da Iran da ta bayar da sanarawar karin mutum 123 da suka mutu. A gefe guda kuma, Saudiyya ta rufe birnin Jeddah sannan ta saka dokar hana fita a birnin da za ta fara aiki daga karfe 3:00 agogon kasar, ba karfe 7:00 ba, kamar yadda kamfanin dillancin labaran kasar ya rawaito. A Najeriya alkaluman masu dauke da cutar yanzu haka sun kai 111.	https://www.bbc.com/hausa/labarai-52087519
technology	Gawarwakin da ake sa wa kankara don yiwuwar farfado da su	Yanzu akwai daruruwan gawarwaki da aka daskarar da su da kankara a fadin duniya, inda ake jira a samu ci gaban kimiyyar da zai sa a farfado da su. Sai dai wannan batu yana haifar da ce-ce-ku-ce. Masana kimiyya na fargabar cewa hakan zai samar da rukunin wasu mutane da aka daskarar da gawarsu da kankara, wadanda a nan gaba ba za su samu tarba mai kyawu ba.	https://www.bbc.com/hausa/articles/c14re85q5e9o
health	'Kashi uku na nau’o'in cutar kansa a Najeriya na kai da wuya ne'	Danna hoton da ke sama domin kallon bidiyon: Masana kiwon lafiya a Najeriya suka ce kashi uku na dukkan nau’o'in cutar kansa da ke kama ‘yan kasar na kai da wuya ne. Masanan sun fadi hakan ne albarkacin ranar da Majalisar Dinkin Duniya ta ware domin wayar da kan al’umma kan kansar kai da kuma ta wuya. An kebe duk ranar 27 ga watan Yulin ko wace shekara ce domin jan hankalin mutane su fahimci irin illolin da kansar ta kai da kuma wuya ke haddasawa. Albarkacin wannan ranar BBC ta tattauna da Dakta  Mustapha Abubakar Yaro shugaban asibitin kula da cututtukan kunne na kasa dake Kaduna. Dakta Mustapha ya ce masu kwankwadar barasa da taba sun fi shiga hadarin kamuwa da nau'in cutar kansar ta kai da wuya.	https://www.bbc.com/hausa/articles/crg62602dwyo
sports	City ta ki karbar Neymar, Liverpool na son daukar Antony	Paris St-Germain ta yi tayin mika wa Manchester City dan wasan gaba na Brazil, Neymar, mai shekara 30, a matsayin musaya inda za ta dauko dan wasan tsakiya na Portugal mai shekara 27, Bernardo Silva, sai dai jagorar gasar  Premier League ta yi watsi da tayin. (Le Parisien - in French) Liverpool na tuntuba kan daukar dan wasan Ajax dan asalin Brazil mai shekara 22,  Antony, wanda ita ma kungiyar Manchester United ke zawarci. (Football Insider) Chelsea na dab da kammala yarjejeniyar daukar dan wasan Sevilla, mai tsaron baya na Faransa Jules Kounde kan farashin fam miliyan 60, sai dai watakil za su fafata da Barcelona wadda ita ma ke zawarcin dan wasan mai shekara 23. (Guardian) Blues  na tattaunawa da Paris St-Germain kan daukar mai tsaron baya na Faransa, Presnel Kimpembe mai shekara 26 kan farashin fam miliyan 50, sai dai suna fargabar dan wasan ka iya watsi da komawa taka leda a Stamford Bridge. (Standard) Tottenham na sha’awar rattaba hannu kan kwantiragin daukar dan wasan Italiya, Nicolo Zaniolo, mai shekara 23, inda za a dauko shi daga Roma amma hakan ba za ta samu ba sai sun sayar da wasu ‘yan wasan. (Calciomercato - in Italian) Dan wasan tsakiya na Ingila Harry Winks, mai shekara 26, da na Sifaniya Bryan Gil, mai shekara 21, su na daga cikin takwas din farko na Spurs da aka shaida wa za su iya barin kungiyar a kakar wasannan. (Standard) Chelsea za ta iya barin mai tsaron bayan Sifaniya Cesar Azpilicueta, ya bar kungiyar tare da komawa  Barcelona, da zarar sun samu wanda zai maye gurbin dan wasan mai shekara 32. (Marca - in Spanish) Brighton za ta bukaci sama da fam miliyan 50 daga Manchester City domin sayar da dan wasan baya na Sifaniya Marc Cucurella mai shekara 23. (90Min) Monaco ta fara cinikin dan wasan Leicester kuma na tsakiyar Faransa Boubakary Soumare mai shekara 23, kan farashin fam miliyan 15. (Footmercato - in French)  Wolves na duba yiwuwar dauko dan wasan gaba na Belgium Christian Benteke, mai shekara 31, wanda yake gab da shiga shekarar karshe ta karewar kwantiraginsa da Crystal Palace. (Sun)	https://www.bbc.com/hausa/articles/cv2m3y7gxxjo
sports	2022 World Cup: Kasashen Afrika za su  tsallaka  wasan kusa da na karshe a Qatar	"D﻿aya daga cikin kasashen Afrika a wannan karon za ta je wasan kusa da daf da na karshe, matukar kasashen za su baiwa masu horaswar da suka fito daga nahiyar damar jan ragamar su, in ji Pitso Mosimane. A﻿ karon farko tun lokacin da aka fara gasar cin kofin duniya a 1930, duka kasashen Afrika za su halarci gasar cin kofin duniya da za a yi a Qatar da masu horarwa na cikin gida. B﻿aiwa Walid Regragui ragamar kasar Morocco a watan jiya, don maye gurbin Vahid Halilhodzic na nufin duka kasashe biyar din da za su gasar, za su kasance karkshin koyarwar kociyoyin gida ne. T﻿sohon kocin Wydad Casablanca Jalel Kadri da tsohon kocin Otto Addo ta Ghana da Aliou Cisse (Senegal) sai kuma Rigobert Song (Cameroon) suna ta kara shirye-shiryen tun karar World Cup ta hanyar buga wasannin sada zumunta. ""﻿Yarda da kocin gida ba karamin abu ba ne, hakan na nuna girma da kuma ci gaban da ake samu a fannin kwallon kafar Afrika, dole hakan kuma ya dore,"" Mosimane ya shaida wa BBC Sports. ""﻿Ba wai ina nuna kar a rika daukar na waje ba ne, aa ni godiya nake wa hukumar kwallon kafar nahiyarmu da suka dauki wannan mataki. ""﻿Da yawan mutane na tambaya me yasanya kasashen Afrika ba sa tsallake zagayen 'yan takwas a gasar cin kofin duniya, na yi imanin wannan ne lokacin an dauki kuma hanya. ""﻿A wannan karon dole ne sai kasashen Afrika sun tsallake wannan katanga, kuma dole mu bai wa kociyoyinmu duk wata dama domin suna da kyakkyawar fahimtar yadda muke gudanar da lamuranmu."""	https://www.bbc.com/hausa/articles/cw5dwg0ep1xo
religion	Rundunar soji ta gargadi Sheikh Ahmad Gumi a kan kalamansa ga ƴan bindiga	"Rundunar sojin Najeriya ta gargadi babban malamin addinin Musuluncin nan Sheikh Ahmad Gumi da cewa ya iya bakinsa kan irin kalaman da yake yi a lokacin ziyarar da yake kai wa sansanonin ƴan bindiga a wasu sassan ƙasar. Wata sanarwa da daraktan sashen watsa labarai na rundunar Birgediya Janar Mohammed Yerima ya fitar a ranar Talata da maraice ta ce, a yayin da rundunar ba ta son samun wani saɓani tsakaninta da Sheikh Gumi, amma tana son bayyana cewa rundunar sojin Najeriya ba ta tura dakarunta bakin aiki kan bambancin addini. Rundunar sojin ta yi wannan gargadi ne sakamakon wani bidiyo da ya yadu da ke nuna Sheikh Gumi a wata ziyara da ya kai wa ƴan bindiga a cikin daji, yana ce musu yawancin sojojin da ke kai musu hare-hare ba Musulmai ba ne. Sai dai Sheikh Gumi ya ce rundunar sojin ba ta fahimce shi ba ne. ""Don haka muna rokon Sheikh Ahmed Gumi da masu irin ra'ayinsa da su kame kansu kar su shigar da rundunar soji mai matuƙar ƙima cikin lamarin da zai zubar mata da daraja. ""Rundunar sojin Najeriya tana ci gaba da zama abar alfaharin ƙasar da kuma kare mutuncinta. Kalaman da za su ɓata ƙima da darajar rundunar sojin Najeriya ba rikici kawai za su jawo ba har husuma za su tayar a tsakanin ƴan Najeriya,"" a cewar sanarwar. Ta ƙara da cewa rundunar sojin na ayyukanta cikin taka tsan-tsan da bin dokokin da aka kafa ta a kai, da girmama haƙƙin ɗan adam ba tare da nuna wariya ba. ""Don haka babban abin kunya ne a ce wani malamin addini ya dinga ɓata ta da gangan a idon duniya."" A ƙarshe sanarwar ta bai wa malaman addinin shawarar yin taka tsan-tsan a yayin da suke bayyana ra'ayoyinsu, da bai wa tsaron ƙasa muhimmanci, musamman a wannan lokaci mai tsanani da dakarun tsaro suke ƙara zage damtse don shawo kan matsalolin da ƙasar ke fuskanta. ""Abin da dakarunmu ke bukata shi ne goyon bayan al'umma don yin aikinsu yadda ya dace,"" kamar yadda sanarwar ta faɗa. Wane martani Sheikh Gumi ya mayar Sheikh Ahmad Abubakar Gumi ya yi ƙarin haske kan kalaman da ya yi bayan da rundunar sojin Najeriya ta gargaɗe shi kan abin da ta ce kalaman da ka iya ta da husuma. Sai dai Sheikh Gumi ya ce rundunar sojin ba ta fahimce shi ba ne. Ya ce batun da ya yi na cewa akwai bara-gurbi a rundunar, yana nufin a shekarun 2010 zuwa 2015 ne. ""Da nake magana kan matsalolin da ke rundunar sojin Najeriya, ina nufin lokacin shekarun 2010 zuwa 2015 ne, lokacin da wasu mutane da ke rike da madafun iko a rundunar suka bari mugayen abubuwa su kai ta faruwa."" ""A lokacin ne aka rika sa abubuwan fashewa har muka rasa wani babban Janar ɗin soja. Ni kaina na tsallake rijiya da baya da aka sa min abin fashewa,"" ya shaida wa BBC. Sheikh Gumi ya bayyana wa BBC cewa yana da kyakkyawar fahimta da rundunar sojin Najeriya kuma babu abin da ya sauya. A farkon shekarar ne Sheikh Ahmad Abubakar Gumi ya fara shiga dazuzzukan da ƴan bindiga ke yin mafaka yana yi musu wa'azi da kira gare su su ajiye makamansu. Sheikh Ahmad Gumi ya bayyana cewa ƙarancin ilimi na daga cikin matsalolin da ke ƙara ta'azzara matsalar tsaro a yankin arewacin Najeriya. Wannan na daga cikin dalilin da malamin ya bayyana kan ƙaddamar da wani gangami na fita yankunan jihar Kaduna da ma wasu jihohin domin ilimantar da mazaunansu da kuma yi musu wa'azi. Sai dai bayan da ya fadada shiga wurin nasu, a baya-bayan nan an ga wani bidiyo da yake ce musu dakarun sojin Najeriya da ba Musulmai ba ne suke kashe Fulani makiyaya, al'amarin da ƴan bindigar ke koka wa a kai."	https://www.bbc.com/hausa/labarai-56331443
technology	Yadda za ku samu aiki mai tsoka na harkokin tsaron intanet	"Daya daga cikin kutsen da Oscar Anaya ya yi nasara a kai, shi ne lokacin da ya yi a wata kwamfutarsa da ya bai wa 'yar uwarsa lokacin yana da shekara 11. '''Yar uwata na son yin wani wasan gem, ba ta son na yi amfani da kwamfutar, don haka sai ta sanya lambobin sirri ta rufe ta,'' in ji Anaya. Kamar wasa sai ya fara wasa da wasu lambobi a jikin kwamfutar, daga nan sai ya gano wani wuri da ya kurɗa ya gano wasu lambobi. ''Hakan ya ba ni damar shiga wajen da bayanan mutum suke, kawai sai na sauya lambobin sirrin.'' Wannan kutse da Mista Anaya ya fara yi da ƙanƙantar shekaru, shi ya zama dan mabudin shimfida kwarewarsa ta fannin tsaron intanet. Lamarin ya dauke shi daga mai shirya wakoki zuwa mai tsarawa ko sanya ido kan tsaro ta internet a wasu shirye-shirye na kutsen intanet. ''Daman ni tuntuni ina da sanya ido kan abubuwa, 'Ta yaya mutane ke yin abin da bai dace ba?'' ''Wannan kuma ita ce hanyar yin kutse, wato ka gano yadda ake yin abubuwa ta hanayr da ba a saba gani ko binta.'' Duk yadda ya so aiki a fannin harkokin tsaron intanet, lamarin ya yi kama da burinsa bai tabbata ba, sai bayan ya zage damtse wajen neman aiki a fannin bayan matsin lambar matarsa mai juna biyu. Daga karshe ya samu kansa a wani kamfanin tsaro na intanet da IMB ke jagoranta a shekarar 2019. Kamfanin na da mazauni a birnin Texas, a yanzu yana matsayin cikakken ma'aikaci karkashin tawagar kamfanin X-Force Red Team, a matsayin mai kutse a shafukan intanet din kamfanoni domin bayyana bayanan da ake boyewa. Matsayin da Aryana ya samu kansa a kai, misali ne kan hanyoyin da masu fafutuka ke yi a ayyukan da suke gudanarwa domin zama mashahurai. Aiki ne da ake biyan albashi mai tsoka. Mafi kankantar albashin da ma'aikatan harkokin tsaron intanet ke karba, shi ne Yuro 62,000 (wato dala 74,000), kamar yadda cibiyar da ke sa ido kan bayanan tsaro ta Amurka ta bayyana. Akwai kuma sauran fannonin da ake bukatar daukar ma'aikata domin cike gurbin, duk da cewa an samu ƙaruwar rashin ayyukan yi daga miliyan hudu a shekarar 2019, zuwa miliyan 3 da dubu 100 a shekarar da ta gabata. ''Kasuwar fannin na garawa.'' in ji Ida Byrd-Hill, shugaba kuma wanda ta kirkiri kamfanin tsaro na Automation Workz, mai mazauni a Detroit ta bayyana. ""Duk da yadda ake kai wa bayanai hari ta internet, da satar bayanai ana tsananin bukatar karin ma'aikata a wannan fannin,'' in ji ta. Wannan buƙatar ta fara yawa da jan hankali. "" Abin da masu ɗaukar aiki suke buƙata na son fara sauyawa,"" in ji Clar Rosso, shugabar (ISC)². ""Kamfanoni na fuskantar matsalar rashin ƙwarewa a ɓangaren tsaron intanet, don haka sun fara tunani na daban kan waɗanda ya kamata su ɗauka,"" in ji ta. ""Wannan ne ya fara kawo tunanin cewa za a iya fara koyar da tsarin a aikace, amma akwai wasu fannonin tsaron intanet da ke da wahalar koyarwa,"" a cewarta. Ross ta ce bincike na baya bayan nan ya gano cewa kusan rabin mutanen da suka shigo hakarar tsaron intanet waɗanda ba su karanci fasahar sadarwa ba ne ko kimiyar kwamfuta. Yanzu manyan kamfanoni sun sauya tsarin yadda suke daukar ma'aikata. ""Hanyar zuwa tsaron intanet ta bambanta sosai,"" in ji Wil Rockall, na Deloitte ɗaya daga cikin masana fasahar intanet a Birtaniya. ""Wasu mutane suna da ilimin da ya shafi fasaha da kwalin digiri da kuma samun horo kan fannin tsaron intanet, amma yawancinsu da muka ɗauka sun fito ne daga ɓangaren da ba na fasaha ba,"" in ji shi. Ya ƙara da cewa, wannan fanni ne mai faɗi sosai, tsaro ya shafi abubuwa da dama don haka akwai wurare da dama da mutane suka samu ƙwarewa daban-daban. Mista Rockall ya ce fannin ya samu sauyi sosai a shekaru 20 da suka gabata. ""Ba wai mutane da ke da ƙwarewar dannar keyborads suna wasu ayyukan fasaha ba. Kasuwanci ne da ke buƙatar mutane masu ƙwarewa. Yayin da za a ci gaba da fuskantar ƙarancin ma'aikata a fannin tsaron intanet, masana sun amince cewa faɗaɗa gasa tsakanin masu neman aiki mataki ne mai mahimmanci wajen magance ƙarancin. ""Abin da hakan ke nufi a yanzu shi ne tafiya da mutane daga fannonin da ke da alaƙa tare da kuma sake horar da su. ""Ko kuma taimaka wa kwalejoji su inganta tsarin horarwa don samun ingantaccen tsari,"" in ji babban jami'in kamfanin DHI Group, babban kamfanin shafin ɗaukar ma'aikatan fasaha na Dice high-tech job. Jim Johnson babban mataimaki a ɓangaren fasaha na Robert Half, babban kamfanin ɗaukar ma'aikata, ya ƙara da cewa kamfanoni ya kamata su ƙara ƙaimi wajen tantance ma'aikatan da suka dace. ""Ya kamata kamfanoni su yi aiki da al'ummarsu tare da makarantun cikin gida da kuma kamfanonn sadarwa don samun goyon baya da kuma taimaka masu wurin ci gaba da tantance waɗanda suka dace,"" in ji shi. ""Ɗaya daga ciki shi ne tsarin ɗaukar masu son sanin makamar aiki ko kuma bayar da horo ga ɗalibai, zai taimaka wa ɗaliban su samu ci gaba cikin gaggawa."" Heather Ricciuto, ta IBM Security ɗaya daga cikin manyan kamfanonin tsaro na Intanet, ta ce shekaru da dama IBM ta gano cewa ba za ta iya ci gaba da ɗaukar ma'aikata ba daga tsoffin wuraren da aka sani ba. ""Ba za mu iya ci gaba da ɗaukar mutane masu digiri na ɗaya da na biyu ba daga manyan jami'o'i. ""Mun fahimci cewa ya kamata mu fara neman waɗanda ba fannin suka karanta ba,"" in ji ta. ""Muna ɗaukar mutane da suka kammala digiri, da waɗanda suka samu horo na intanet  ko suka koyar da kansu."" ""Akwai ayyuka da dama na tsaron intanet a duniya, mun kasa cike su da dukkanin masu digirin jami'a. Babu mutane masu yawa da suka yi digiri a fannin domin cike guraben ayyukan."" Bambancin zai kuma taka muhimmiyar rawa wajen faɗaɗa hammayar neman aiki sosai da kuma cike gibi."	https://www.bbc.com/hausa/rahotanni-57739382
religion	Fitaccen masallacin da aka lalata garin gyara	"Jami’ai a Iran sun tabbatar da lalata wani masallaci mai dadadden tarihi tun karni na 17, a lokacin da ake kokarin gyara shi.  Ana kallon masallacin Shah da ke Isfahan a matsayin mafi kyawu a daukacin kasar Iran, kuma daya ne daga cikin wuraren Tarihi da Majalisar Dinkin Duniya ta kebe.  Sai dai hotunann baya-bayan nan na masallacin sun nuna yadda wani bangare na masallacin ya karkace, yayin da zanen furannin da aka yi amfani da su domin kawata bangon masallacin sam ba su dace ba.  Jami’ai sun amince da hakan, sun kuma dauki alkawarin gyarawa, a cewarsu aikin sake gyaran masallacin bai kammalu ba kamar yadda Mehdi Pakdel ya bayyana.  Mr Pakdel, ya dora alhakin wannan kuskure kan karafan da aka yi amfani da su wajen isa saman ginin masallacin, har zuwa Hasumiyar mai nisan mita 54.  An yi amannar cewa an gina masallacin ne a lokacin da birnin Isfahan, na uku mafi girma a Iran ke kan ganinyar daukar hankalin baki masu yawon bude ido.  Launin sararin samaniya da kwaiduwar kwai da aka yi amfani da su wajen shimfida tayal din masallacin, wanda ‘yan Iran da Musulmai wadanda ke zuwa ziyara da shiga ciki domin yin sallah na daga cikin abin daukar hankali a wajen.  ""Wadanda ke kula da masallacin da masu sa ido ne suka lura akwai matsaloli a ginin musamnman ma dai can saman hasumiyar,"" in ji Alireza Izadi, shugaban da ke sa ido kan wuraren tarihi a kasar kamar yadda kafar yada labaran Iran ta bayyana."	https://www.bbc.com/hausa/articles/c03z84nyj53o
religion	Ku San Malamanku tare da Sheikh Muhammad Mustapha a Borno	"Fitaccen malamin addinin Musuluncin nan na jihar Borno Sheikh Muhammad Mustapha wanda aka fi sani da Sheikh Madu Mustapha Ibrahim ya ajiye son zuciya a gefe da rashin sanya ra'ayi a cikin al'amuran da suka shafi al'umma sune suka sa ba a fiya samun rikici tsakanin malaman addinin Musulunci a jihar ba. Sheikh Madu Mustapha, wanda ya tattauna da BBC Hausa a cikin shirin Ku San Malamanku ya ce a ko yaushe malaman Borno na fifita masalahar al'umma fiye da banbamcin fahimta da ɓangaranci. Malamin wanda babban jami'i ne a ma'aikatar addinin Musulunci ta jihar ta Borno ya ce ""idan aka samu wasu ayyuka da za a yi wanda ake buƙatar wata manufa guda, misali a ce ga wani abu wanda ya shafi zaman lafiya ko aikin hajji da sauransu sai ka ga ba wanda yake sa ra'ayinsa ko fahimtarsa a cikin duk malaman. ""Da wanda yake tafarkin sunna da wanda yake tafarkin ɗariƙa duk za su duba mece ce maslahar abin da aka sa a gaba, ba mene ne ra'ayina ko me ya sa na wa bai samu ba."" Ya ce haka kuma ba su taso sun ga malamansu suna da irin wannnan hayaniyar ba. ""In mun kawo hayaniyar ke nan son zuciya muka yi,"" in ji Sheikh Madu Mustapha. An haifi Sheikh Muhammad Mustapha Ibrahim a unguwar Mafoni da ke birnin Maiduguri, kuma ya fara karatun allo a unguwar, a makarantar Gwani Ibrahim dan Gwani Asharambe har zuwa lokacin da ya yi sauka biyu. Ya koma karatun litattafai a wajen malamai daban-daban kamar Malam Makinta da Malam Muhammad Zubair da Sheikh Abba Aji. Daga nan ya fara karatun zamani a 1985, inda bayan kammala difloma ya samu tafiya zuwa Jami'ar Musulunci ta Madina, inda ya yi digiri a fannin hadisi, sannan ya koma Najeriya a 2001. Malamin ya ce a lokacin da yana kuruciya wasanni sun dauke masa hankali, abin da ya sa iyayensa suka ringa hana shi fita domin ya yi karatu. A lokacin dai wasannin langa da kwallon kafa ne suka dauke masa hankali, kuma a kwallon kafa ɗin ya fi buga tsakiya. To amma Sheikh Madu ya ce daga baya Allah ya sa masa son karatun a zuciyarsa, abin da ya sa ya mayara da hankali sosai. Shiekh Madu Mustapha ya ce babban tashin hankalin da ya haɗu da shi a rayuwa wanda bai taɓa haɗuwa da shi ba shi ne mutuwar mahaifinsa, da kisan gillar da aka yi wa Sheikh Ja'afar Mahmud Adam. Amma abin farin cikin da ba zai manta da shi ba shi ne lokacin da ya samu damar yi wa mahaifinsa aikin hajji bayan rasuwar mahaifin na sa wanda bai samu damar sauke ibadar ba a rayuwarsa. Sai kuma lokacin da ya sauke Alkur'ani bayan rasuwar mahaifinsa. Wani abin farin cikin kuma shi ne lokacin da ya samu damar zuwa karatu a jami'ar Musulunci ta Madina. Sheikh Madu Mustapha ya ce yana da mata huɗu da ƴaƴa 13, biyu sun rasu, yayin da 11 suke raye. Dangane da abinci kuma Sheikh Madu Mustapha ya ce ya fi son biski da miyar yakuwa. Babban burin malamin ya ce shi ne ya ga ya samu damar taimaka wa mabuƙaci."	https://www.bbc.com/hausa/labarai-58756676
sports	Liverpool: 'Babu tabbas' ko Salah da Mane za su ci gaba da zama bayan Klopp ya tsawaita zamansa	"Kocin Liverpool Jurgen Klopp ya ce tsawaita zamansa da ya yi a Liverpool ba shi da alaƙa ko tabbas da ci gaba da zaman Mohamed Salah da Sadio Mane. A ranar Alhamis Klopp ya tsawaita kwantaragin zamansa a Liverpool da shekara biyu har zuwa 2026, yayin da kwantaragin Salah da na Mane zai ƙare a ƙashen kakar nan. Da aka tambaye shi game da tasirin da hakan zai yi kan Salah da Mane, Klopp ya ce: ""Wannan ya rage ga yaran ko me hakan ke nufi a wajensu. Amma dai ba wata matsala. Alaƙata da su biyun mai kyau ce."" Klopp ya ce: ""A rayuwa, akwai abubuwa da yawa da ya kamata a lura da su fiye da maganar wane ne kociya, amma sanin wane ne kocin da muƙarrabansa abu ne mai muhimmanci. ""Abu ne mai ƙarfafa gwiwa ga yaran, amma dai ba na jin wannan zai zama abin yanke hukunci ba game da hukuncin da su za su yanke. Rayuwarsu ce. ""Muna dai so mu tabbatar cewa duk wanda zai ci gaba da zama a nan ya san abin da zai iya samu."" Salah ya ce zai so ya ci gaba da zama a Liverpool kuma ba da jimawa ba ya sake ""ba kodayaushe ake yin komai don kuɗi ba"". Shi ma ɗan wasan gaba Roberto Firmino da na tsakiya Naby Keita, yarjejeniyarsu za ta ƙare a ƙarshen kakar nan. Liverpool wadda ke bin bayan Manchester City da maki ɗaya a saman teburi, za ta ziyarci Newcastle don buga wasan Premier League ranar Asabar."	https://www.bbc.com/hausa/wasanni-61273379
sports	Kasuwar ƴan ƙwallo: Makomar Mount, Terrier, Neves, Laporte, Zinchenko, Aguerd	Manchester United na duba yiwuwar raba Mason Mount, dan wasan tsakiya na Chelsea da Ingila mai shekara 23 da Chelsea. Har yanzu dan wasan bai sanya hannu kan sabuwar kwantiragi a Stamford Bridge ba (Sun) Liverpool na ci gaba da sa ido kan Martin Terrier, dan wasan gaba mai shekara 25 na Rennes da kasar Faransa a matsayin wanda zai maye gurbin Sadio Mane, wanda ake sa ran zai bar kungiyar. (Mirror) Kocin Barcelona Xavi ya tattauna da Ruben Neves, dan wasan kungiyar Wolves da Portugal mai shekara 25 kan kokarin saye shi. (Sport - in Spanish) Har yanzu Juventus na son sayen Aymeric Laporte, dan wasan baya na Sfaniya da Manchester Citymai shekara 28. (Corriere dello Sport via Manchester Evening News) West Ham daf da sayo Nayef Aguerd, dan wasan baya na Rennes. (Evening Standard) Arsenal na ci gaba da nuna sha'awar dauko Youri Tielemans dan wasan tsakiya na Leicester mai shekara 25. (Fabrizio Romano) Chelsea ta sake bayyana sha'awarta kan raba Sergiono Dest, dan wasan bayan na Barcelona mai shekara 21. (Mail) Dan wasan gaba na Paraguay mai shekara 28, Miguel Almiron ba zai bar Newcastle United ba a karshen kakar wasa ta bana. (Chronicle Live) Inter Milan na tattaunawa da lauyoyin Romelu Lukaku, dan wasan gaba na Chelsea mai shekara 29, domin duba yadda za a mayar da shi gasar Serie A. (Guardian)	https://www.bbc.com/hausa/wasanni-61655089
sports	Karim Benzema ne gwarzon La Liga na watan Afirilu	An bayyana dan kwallon Real Madrid, Karim Benzema a matakin gwarzon La Liga na watan Afirilu. Dan wasan tawagar Faransa ya taka rawar gani a wasa shida da ya buga a watan, a fafatawar da ya fuskanci Celta da Getafe da Sevilla da Osasuna da kuma Espanyol. Real Madrid ce ta lashe dukkan karawar da ta yi a watan da ta kai ta lashe La Liga na bana kuma na 35 jumulla, duk da cewar akwai wasannin da suka rage a kammala kakar nan. A cikin watan na Afirilu, Benzema ya zura kwallo hudu a raga, inda ya ci Celta biyu da kuma Sevilla da kuma Espanyol da kowacce ya ci guda-guda. Kawo yanzu Benzema shine ke takarar lashe takalmin zinare a Sifaniya, bayan da ya ci kwallo 26 a raga kawo yanzu shi ne ke kan gaba. Ranar 28 ga watan Mayu, Real Madrid za ta fafata da Liverpool a wasan karshe a Champions League a Faransa. Real Madrid ta doke Liverpool 3-1 a kakar 2018 ta lashe gasar Zakarun Turai ta 13 jumulla.	https://www.bbc.com/hausa/wasanni-61371245
health	Hanyoyin kare kai daga kamuwa da ciwon koda	"Latsa alamar lasifika don sauraren hira da Dakta Salihu Ibrahim Kwaifa kan ciwon koda Yau ce ranar tunawa da cutar koda ta duniya, wadda aka kebe domin fadakar da al'umma da yunkurin rage yawan masu kamuwa da cutar da sauran dangoginta a fadin duniya. A kan tuna da ranar ce duk Alhamis ta biyu na watan Maris. A Najeriya wani rahoton kungiyar masu kula da lalurar Koda ta ce 'yan kasar miliyan ashirin da biyar ne ke fama da ciwo, abin da kan sa kodar ba ta aiki yadda ya kamata har sai an rika zuwa wanki. Kididdigar da kungiyar ta fitar ta nuna cewa akasarin masu fama da cutar matasa ne. Dakta Salihu Ibrahim Kwaifa wani kwararren likita a Najeriya, ya ce cutukan da suka fi janyo ciwon koda su ne hawan jini da ciwon suga da kuma wani nau'i na ciwon koda da ake kira CGN, wanda kuma shi ne ya fi addabar koda har ta kai ga bata aiki. Likitan ya ce baya ga wadannan cutukan, rashin shan isasshen ruwa a lokacin gumi da amfani da magungunan feshi a kan amfanin gona da kuma gurbatar muhalli duk su kan janyo ciwon koda. Dakta Salihu ya ce ""cutar ta zama ruwan dare saboda akwai karin mutane masu cutukan hawan jini da suga da kuma an samu karuwar mutane masu shan magungunan gargajiya."" Ya ce mutane za su iya kare kansu daga kamuwa da cutar koda ta hanyar cin abinci mai gina jiki da kuma kiyaye duk abubuwan da aka ce suna janyo cutar. ""Tun mace na da ciki ya kamata ta rika cin abinci mai gina jiki sannan duk wanda ya ke da cutar da ka iya jayo ciwon koda ya kamata ya je asibiti tun da wuri a yi gwaji a tabbatar ba shi da cutar"", in ji Dakta Salihu."	https://www.bbc.com/hausa/labarai-51850100
politics	Daga baƙonmu na mako: Nepu da ‘Nehunci’ cikin shekara 70: Ina aka kwana da gwagwarmaya?	Wannan maƙala ce ta musamman daga baƙonmu na mako: Sunusi Umar Sadiq, lauya kuma mai sharhi kan lamurran yau da kullum da ke Kano, Najeriya.Ra'ayin da ke cikin maƙalar na wanda ya rubuta ta ne, ba na BBC ba. Wasu matasa takwas, suka hadu su takwas, a ranar takwas ga watan takwas na shekara ta 1950 suka kafa jam'iyya mai manufofi takwas ba guda daya. A wani ƙaulin ma an ce sun yi zaman kafa wannan jam'iyya ne a gida mai lamba takwas, a Warri Street da ke cikin Sabon Garin Kano, a arewacin Najeriya. A makon jiya wannan jam'iyya da matasan nan suka sanya mata suna NEPU tare da taken SAWABA, ta cika shekaru 70 cif da kafuwa. A tsakanin waɗannan shekaru abubuwa da yawa sun faru a kasar nan. A cikin wadannan shekaru saba'in, kasar ta samu 'yanci daga Turawan mulkin mallaka na Kasar Ingila. A cikin wadannan shekaru saba'in an sauya fasalin kasar inda aka kirkiri jahar Midwest a shekarar 1963; daga baya ma aka bar tsarin lardi-lardi aka koma tsarin jiha-jiha, farko a shekara ta 1967, inda aka samar da jihohi 12. Sai kuma 1975 inda jihohin suka koma 19. A 1987 an kirkiri karin jihohi guda biyu suka zama jumullarsu 21. A shekarar 1991 aka samar da karin wasu jihohin goma suka zama 30. Sai kuma a shekarar 1996 inda suka zama 36. Har wa yau a cikin waɗannan shekaru 70 an samu sauye-sauye ta fuskar tsarin mulki da ma salon gudanar da mulkin. Sojoji sun fatattaki farar hula. An yi yaƙin basasa na tsawon watanni talatin, bayan aƙalar mulkin kasar ta yi ta kara-kaina a tsakanin sojoji ta hanyar juye-juyen mulki, an kara dawowa turbar mulkin farar hula tare da sauya tsarin mulkin kasar daga wanda aka gada daga Ingila na Firaiminista zuwa salon mulki na kasar Amurka mai tsarin shugaba mai cikakken iko. Ƙari kan waɗannan duka kuma shi ne rushe siyasar ɓangaranci da ƙabilanci ta yadda a yanzu doka ba a amince da kafa jam'iyyu da suka taƙaita ga wani sashe na kasar nan ba ko kuma jam'iyyar ta zama ta iya ƴan wata kabilar ba ne. Domin a wancan lokacin akwai jam'iyyu irin su Borno Youth Movement (BYM) ta mutanen Borno; Ilorin Talaka Parapo (ITP) ta Yarabawan Ilorin; United Middle Belt Congress (UMBC) wacce kusan ace ta 'yan ƙabilar Tibi ce kawai karkashin shuganban siyasarsu na lokacin Mista J. S. Tarka. Haka misalan jam'iyyun wancan lokutan suke domin ko ita NEPU ai cikakken sunanta shi ne Northern Elements Progressive Union kuma ayyukanta kacokan da gwagwarmayar da ta yi a iya rrewacin Najeriya ne. Kusan duk lokacin da tattaunawa ta biyo kan gwagwarmayar NEPU ana ba da labari ne kan irin tsangwama da azaba da 'yan jam'iyyar da masu goyon bayanta suka fuskanta karkashin ma su mulkin wannan lokacin. Ba kasafai ne za ka ji tattaunawa kan gundarin gwagwarmayar tafiyar ba, ma'ana manufofin da ita jam'iyyar NEPU ta sanya a gaba ba. Da za a yi irin wannan tattaunawar da watakila hakan zai zama manuniya kan fahimtar hakikanin gwagwarmayar NEPU. Wacce nasara aka samu? Ya aka yi aka samu wannan nasarar? A ina aka gaza? Me ya sa aka samu wannan gazawar? A wane hali ake ciki yanzu? A takaice, manufa da muradin NEPU su ne faɗa da tsarin kama-karya na haɗakar sarakunan gargajiya da Turawan mulkin mallaka wanda ake kira Indirect Rule, wato tsarin da su Turawa ke tasarrufi da rayuwar jama'a amma ta hanyar amfani da sarakuna waɗanda su ne suke gudanar da komai. Don haka a zahiri sarki ke mulki amma shi ɗin ba komai ba ne face dodo-rido tun da tsare-tsare da dukkan umarni suna hannun Turawan. Aiwatarwa ce kawai aka damƙawa masu sarautar. Lokaci ba abin da ya bari. A yau babu Turawan mulkin mallaka; sun bar mana kasar tun shekaru sittin da suka wuce. Sarakunan gargajiya kuma a yau sun zama hoto; ba su naɗa alƙalai ba sa shari'a. Haka kuma ba su da ƴan doka da kuma gidajen yari a karkashin ikonsu. Duk wadannan sauye-sauye sun faru a ƙarƙashin mulkin soja musamman ma a shekarun 1967 da kuma 1976. Sai dai kuma duba na tsanaki zai nuna mana cewa bakon da ake murnar ya tafi ba fa tafiya ya yi ba. Salon yadda abubuwan suke tafiya ne kurum ya sauya. Zalunci da kama karya suna nan zagaye da mu cikin rayuwar mu ta yau da kullum. Babban tashin hankalin ma shi ne saɓanin yadda a baya ba daidai ba take a matsayinta na ba daidai ba, a halin yanzu mun yi nisan da har ma ba daidan ba ita ake yi wa kallon daidai. Saɓanin yadda a baya ake samun masu yin fito na fito da abubuwan ɓarna, a yau galiban mutane neman yadda su ma za su shiga cikin da'irar yin wannan ɓarnar suke yi domin su ma a rika damawa da su. Lokaci ya nuna wasu abubuwan da NEPU ta ke kallon za su zama masu amfani ga al'umma sun rikiɗe sun zama barna. Tsarin kananan hukumomi na ɗaya daga cikin wadannan abubuwa. An samar da kananan hukumomi dan su zamanto ma fi kusanci ga jama'a. To amma a yau babu komai ciki sai almundahana, wasoson dukiyar jama'a da babakere. Hatta lamarin zaben shugabannin kananan hukumomin ya zama wasan yara. Wannan abu ne da kowa ya sani ba sai an faɗa ba. Wani karin misalin shi ne tabbatar da damar yin zaɓe ga kowa da kowa. Jam'iyyar NEPU ta yi adawa matuƙar adawa da tsarin zaben hawa-hawa saboda son ran da ake aiwatarwa karkashinsa. A karshe dai an dawo zaɓen falle daya a shekarar 1959. Mata kuma sun fara jefa kuri'a a shekarar 1979. Sai dai kuma wannan tsarin cike yake da damuwa. A wannan tsari da kare da rago duk darajar su daya. Maimakon sanin ciwon kai ya zama shine abun dubawa wajen kyale mutum ya zabi wadanda za su tafiyar da al'amuran kasa, sai kawai aka ce shekarun haihuwa kadai sune abun dubawa. A karkashin wannan tsari da hamshakin dan kasuwa mai masana'antu da kuma gafalallen matashi mai yawo kwararo-kwararo yana shaye-shaye da addabar jama'a duk matsayin kuri'arsu daya. Saboda haka waɗannan gafalallun matasa sune da kunzumin kuri'unsu za su zaɓo baragurbin da zai zo ya dagula sha'anin tattalin arzikin kasa ta yadda wancan mai masana'antu zai durkushe! Ya Ilahiy ina hikima cikin wannan? Jagora kuma shugaban jam'iyyar NEPU, Mallam Aminu Kano, yana cewa babbar nasararsa a duniya ita ce koyawa talaka cewa 'na ki', 'ban yarda ba', 'ba haka za ai ba'. Sai dai bisa ga dukkan alamu Talaka ya manta da wannan karatun tuntuni. Yanzu kirarin da ake yi wa kusan kowane dan siyasa shi ne 'kowa ya bi'. Kuma wannan shi ne gaskiyar lamarin. A yau in ka ga ba abi dan siyasa ba to bai saki tsaba ba ne. Domin kuwa kaza a kullum mai zuba tsaba take bi. Ya ishe ka misali cewa lokacin da shi Mallam Aminu ya fito takarar zuwa majalisar taraiya ai abin da ake cewa shi ne: ''Birni da kauye, mu zabi Aminu dan Talakawa'' Amma yanzu abin da za ka ji ana cewa shi ne: 'dan Sarki jikan Sarki! ko kuma wani abu makamancin haka. Saboda haka duk abubuwan da NEPU ta yi gwagwarmaya kan su suna nan tare da mu har zuwa wannan lokaci. Illa iyaka sun sauya kama. Duk da cewa yanzu Turawan mulki sun tafi to amma fa har zuwa wannan lokaci tattalin arzikinmu a hannunsu yake. Duk da cewa an karbe duk wani iko daga sarakunan gargajiya to amma fa har yanzu akwai kashin dankali, danniya da kama karya. A zancen gaskiya ma abubuwan kara munana suka yi. A yau ana kamawa a ɗaure haka kurum. Shari'a ta zama tamkar ciniki. Mafitarka kawai shi ne me ka ke da shi me kuma za ka bayar. Ana kashewa ana daukewa har ma a ɓatar da mutum ba tare da an yi wani abu akai ba. Rayuwar mutane na cikin haɗari. Babu tsaron rayuka, dukiya da ma mutunci. Maganin abu a kasar nan shi ne kawai kar ka bari a yi maka, domin matukar an yin to fa ruwa ya sha. Kamar yadda na fada har yanzu muna fama da kashin dankali. A halin da ake ciki yanzu a kasar nan abin lura kawai shi ne wa ka sani wa ya san ka, ko kuma wa ka sani wanda ya san wani. Sai ka ba da kuɗi za ka samu aikin yi. Sai ka ba da kudi za ka samu karin girma a wurin aiki. Kai ko da barin aikin ka yi to fa sai ka biya wani abu sannan haƙƙoƙinka na ma'aikaci za su fito. Haka abin yake hatta a fannin shugabanci da  siyasa: sai ka ba da kudi za ka samu takara; sai ka ba da kudi za a zaɓe ka. Haka ma in wani muƙami ne za ai maka a cikin gwamnati to fa shi ma sai ka biya! A irin wannan yanayin ya zaka yi tsammanin ma'akacin gwamnati ya zamo mai kwazo da jajircewa kan aikinsa? A irin wannan yanayi ya za ka tsammaci ɗan siyasa ya damu kansa da damuwar al'umma? Saboda haka gwagwarmayar NEPU ba ta cimma gaci ba. Har yau ba a je inda akai kuɗurin zuwa ba. Wannan kuma ba ɓoyayyen abu ba ne ga duk wanda ya san haƙiƙanin tarihin tafiyar domin tun a wancan lokacin ɓaraka ta samu ta yadda dukkanin matasan nan guda takwas da suka kafa ta sai da suka fita daga cikinta. Wasu suka koma abokiyar hamaiyarta wato NPC. Wasu suka koma aikin gwamnati yayin da wasu kuma suka koma gefe suna gudanar da sha'anin rayuwarsu ta wasu fannonin daban-daban. Maimakon taruwa kowace shekara, taro bayan taro, ana bayar da labarun su Tsalha Ɗankasa, Malami Ƙoƙi, Sahabi Sokoto, Illa Ringim, Inuwa Buraji da sauransu, abin da ni nake ganin ya fi kyautuwa shi ne mu yi sabon ƙoƙarin tantacewa, tsefewa tare da tsara yadda gwagwarmayar NEPU ko kuma 'Nehunci' zai kasance a Nijeriyarmu ta yau. Gwagwarmayar a yanzu ba ta fito na fito da sarakuna ba ce. Su ma ta kansu suke yi yau! Ba kuma da Turawan mulkin mallaka ba ne. Alal haƙiƙa gwagwarmayar da ake bukata a Najeriyar yau shi ne sauya tunanin Talakawa ta hanyar fito da su daga dimuwar da 'yan siyasar mu suka jefa su ciki ta yadda a yau ya zama Talaka bai ma san kan sa ba. Babban abin tashin hankalin ma shi ne su wadannan 'yan siyasar na yau a cikinsu akwai 'ya'ya da ma jikokin NEPU. Kuma har zuwa yau suna iya tutiya ko da'awar cewa su ma 'yan NEPU ne ko kuma akwai jinin NEPU a jikinsu. To amma fa duk karya ce ihun kawai!	https://www.bbc.com/hausa/labarai-53789498
politics	Abdulaziz Yari 'ya gina rijiyar birtsatsai kan naira miliyan 325'	"Tsohon gwamnan jihar Zamfara, Abdulaziz Yari, ya musanta bar wa sabuwar gwamnatin jihar da Bello Matawalle ke jagoranta bashin makudan kudade, da kuma bayar da wasu kwangiloli na boge. Tsohon gwamnan ya ce ""babu gaskiya ko kadan a cikin bayanan"", kuma an yi su ne domin a bata masa suna. Mai magana da yawunsa Malam Ibrahim Dosara ya shaida wa manema labarai a birnin Gusau cewa ""zargin ba shi da tushe bare makama"". Kwamitin karbar mulki da Gwamna Bello Matawalle ya kafa ne ya bankado wasu bayanai da suka nuna gwamnatin Yari ta bar bashin 'yan kwangila da ya kai naira biliyan 251. Kwamitin, wanda ke karkashin jagorancin tsohon mataimakin Yari wanda ba sa shiri yanzu, Alhaji Ibrahim Wakkala, ya kuma ce daga cikin aringizon kwangilolin da aka yi har da gina rijiyoyin burtsatse a kan naira miliyan 325 ko wacce daya. An dade ana ce-ce-ku-ce tsakanin kwamitin da kuma gwamnatin Yari tun bayan da jam'iyyar PDP ta dare karagar mulki sakamakon hukuncin Kotun Koli da ya soke dukkan zabukan fitar da gwani da APC ta yi a jihar, sannan ya umarni a bayyana wadanda suka yi na biyu a zabukan. Abdulaziz Yari ya mulki jihar Zamfara tsawon shekara takwas daga shekarar 2011 zuwa 2019. Ibrahim Dosara ya kara da cewa sun yi mamaki da kwamitin mika mulki bai shaida wa duniya cewa Gwamna Yari ya bar naira biliyan bakwai don kammala aikin hanyoyin da aka fara a dukkan kananan hukumomi 14 na jihar ba. A karshe Dosara ya yi kira ga sabuwar gwamnatin ta Bello Matawalle ta yi watsi da zarge-zargen, kar kuma ta yi wa tsohon gwamnan bi-ta da kulli. Maimakon hakan ta mayar da hankali domin gudanar da ayyukan ci gaban al'ummar jihar Zamfara. An dade ana samun sabani da zargin barin bashi ko akasin haka tsakanin gwamnatoci masu barin gado da kuma wadanda suka gaje su a Najeriya. A wasu lokutan batun ya kan kai ga shari'a ko kuma ya bude kofar bincike da ma tuhuma daga hukumomin yaki da cin hanci da rashawa kamar EFCC da ICPC."	https://www.bbc.com/hausa/48781446
sports	Richarlison ba zai buga wa Tottenham wasan firimiya na farko ba	Sabon dan wasan da Tottenham ta saya, Richarlison ba zai buga wasan Firimiya na farko ba a kakar bana da za a fara, bayan da aka dakatar da shi wasa daya bayan faruwar wani lamari a watan Mayu. Dan wasan gaban mai shekara 25, ya jefa abin tartsatsin wuta cikin magoya baya a wasan da tsohuwar kungiyarsa Everton ta sami nasara da ci 1-0 kan Chelsea a filin wasa na Goodison Park. Bayan dakatar da shi buga wasa daya an kuma ci tarar sa yuro 25,000. Richarlison wanda dan asalin kasar Brasil ne, ya amsa laifinsa da cewa hakan bai kamata ba. Abin da dan wasan ya aikata ya saba ka’ida ta yanda ake son dan wasa ya kasance mai kyawun hali. Richarlison ya dauki abin tartsatsin wutar wanda magoya baya suka jefa cikin fili a lokacin da yake murnar cin kwallon da kungiyarsa ta yi nasara kan ‘yan wasan Thomas Tuchel, wanda kuma ya taimakawa kungiyar ci gaba da zama a gasar firimiya. A kakar wasa da aka kamala, saura kadan kungiyar ta fada gasar championship, inda kwallaye 10 da Richarlison din ya ci ya taimaka mata ci gaba da zama a gasar ta Firimiya. A farkon watan Yuli ne, aka sanar da cewa dan wasan ya rattaba hannu kan kwantiragi kaka biyar da Tottenham.	https://www.bbc.com/hausa/articles/cl5n9jyw9peo
technology	IPhone 13 za ta inganta tsarin daukar hoto da bidiyo	"Kamfanin Apple ya sanar da sabon samfurin wayarsa ta iPhone 13, wacce za ta iya daukar faifen bidiyon ''hoton fuska'' mai cikakken fasali - wanda hakan ke nufin wani bangare na hoton da abin da ka dauka zai kasance ya fita sosai, a yayin da sauran bangarorin kamar na baya da kuma gefensa za su kasance dusu-dusu. Sabon yanayin daukar bidiyo ''na nuna yadda wani ke shirin shiga cikin bangon kewayen hoton'' kana ya kan mayar da hankali a kan su, in ji kamfanin Apple - wani abu da ake kira ''mayar da daukacin hankali kan abu''. Ita kadai ce wayar tafi-da-gidanka da za ta bai wa masu amfani da ita damar yin gyare-gyare da kwaskwarima bayan daukar hoton, jagoran kamfanin na Apple Tim Cook ya bayyana. Amma kuma, akasarin sauran abubuwan da sabuwar samfurin wayar ta kunsa an kara sabuntawa ne daga samufurin na baya. Haka kuma labarai game da aibun da ya shafi sirri a tattare da wayoyin kamfanin na Apple wanda ka iya bankada sakonnin kar-ta-kwana na masu amfani da wayoyin sun kankane wannan sabon batu. A ranar Litinin ne kamfanin na Apple fitar da wani tsari na tsaro ga aibun da aka bayyana a baya wanda bata san da shi ba - wanda zai bai wa masu kutse damar shiga cikin bangaren sakonnin kar-ta-kwana ba tare da mai mai amfani da wayar ya latsa a kan layin da zai bude musu wani shafi ba ko kuma kundi. Sabuwar iPhone din ta kunshi guntun karfe mai sauri na A15, da kuma fuska mafi haske, da karfin batirin da zai kai tsawon sa'oi biyu da rabi, kana ta  zo da sabbin launuka da suka hada da ruwan hoda, da shudi, da ja, da baki da kuma fari. Sabuwar wayar ta iPhone na kuma da ma'ajiya mai daukar nauyin gigabait 500(500GB) wanda mafi karancin ma'ajiyarta ke kai wa har gigabait 128 (128GB) idan aka kwatanta da samfurin irinta na baya masu nauyin gigabait 64 (64GB) kawai. Apple ya kuma bugi kirjin nuna goyon bayansa wajen kare muhalli, yana mai cewa an sarrafa wayar da kayyaki da dama da aka gama amfani da su - da suka hada da wayoyin eriyar da aka sarrafa daga robobin ruwan sha. Kaddamarwar na zuwa ne a yayin da masu sayen ke cigaba da barin wayoyinsu na kai wa tsawon lokaci kafin su kara inganta su. Kamfanin zuba jari na Wedbush Securities ya kididdige cewa masu amfani da wayoyin na iPhone kusan miliyan dari biyu da hamsin ne bas u inganta wayoyin na sub a har na tsawon shekara uku da rabi. Paolo Pescatore, wani mai sharhi ne a hukumar PP Foresight da ya bayyana cewa da dama har yanzu ba su samu amfana da sabbin fasalin wayoyi na zamani ba. ""A yayin da da dama za su dauki inganta wayoyin a matsayin karuwa, akwai miliyoyin masu amfani da wayoyin da har yanzu ba su inganta su zuwa fasahar intanet ta 5G ba,""  ya ce. Ana iya amfani da fasahar intanet ta 5G ne kawai a kan samfurin wayar iPhone 12, wacce aka fitar cikin shekarar da ta gabata, da kuma sabbin samfurin da aka sanar. A cikin watanni ukun tsakiyar wannan shekarar, kamfanin Apple ya sayar da kusan kasha uku bisa dari (25.9%) na duka wayoyinsa masu amfani da fasahar intanet ta 5G a fadin duniya, kamar yadda kamfanin IDC na ma sharhin ya bayyana. Marta Pinto, babban manajan bincike a kamfanin na IDC ya ce: ""Da wannan sabon matsayi, wadannan alkaluma za su karu tare da kara karfi wajen maye gurbin mamayar da kamfanin Apple ya yi a wancan gurbin.'' ""Rashin kasancewa na farko wajen Not being the first [kaddamar da wayoyi masu amfani da fasahar 5G] ya yi amfani.'' Shi ma kamfanin Apple ya kaddamar da samfurin kananan wayoyi na iPhone 13 Mini, da Pro da kuma Pro Max. Samufurin wayoyin iPhone 13, da Pro da kuma Pro Max na kunshe da kyamarori uku kuma wanda Apple din ke kira "" tsari n kyamara mafi inganci a yanzu"". Kudin samfurin wayoyin iPhone 13 mini ya fara daga fan dari shida da saba'in da bakwai (£679), yayin da iPhone 13 ya fara daga fan dari bakwai da saba'in da tara (£779). Samfurin iPhone 13 Pro ita kuma kudin ta ya fara daga fan dari tara da arba'in da tara, kana mafi girma samfurin Pro Max ita kuma fan dubu daya da arba'in da tara (£1,049). Ana daukaka kamfanin Apple wajen kirkirar sabuwar fasaha. Amma muddin wannan kaddamarwa ta kasancewa wani abu na daban, wannan daukaka ta zama tsohon ya Babu wani sabon abu ko na musamman da aka sanar a nan. Kara sabunta wayoyinsa na iPhone, da Apple Watch da kuma iPad ya zama wani abu da aka saba gani, da rashin bayar da sha'awa, da kuma kariya. Inganta sabon tsarin kyamara mai daukar bidiyo (wanda a kashin gaskiya ya yi kyau) sake sabunta na baya ne. Ita kan ta gabatarwar, duk da cewa cikin sauki ne, amma babu takamaimen abubuwan da musamman ko na wata basira da za a rika tunawa da su a ciki. Jita-jita game da kara inganta wasu abubuwan armashi, kamar misali wayoyin iPhones masu iya amfani da tauraron dan adam, duk daga karshe sun zama shaci-fadi. ""Wannan wata gagarumar sanarwa ce,'' in ji shugaban kamfanin na Apple Tim Cook - yana danganta wa da kayyaki kamar su sabuwar wayar iPhone 13, wacce ta ke kusan kama da samfurin iPhone 12. Wasu na rade-radin cewa mai yiwuwa kamfanin na Apple zai daina lakaba wa samfurin wayoyinsa lambobi (kasancewar lamba 13 rashin sa'a ce ga wasu) - amma babu wani yunkuri mai kama da haka. Har yanzu, Apple zai sayar da kayyakinsa da dama - sun saba yin hakan. Ka yi tunanin da ya wuce batun gagarumin kiran kasuwar kana wanda ya kasance kaddamarwar da bata bayar da sha'awa ba - musamman ma daga kamfanin da ke son bayyana kan sa a matsayin mai basirar fito da sabuwar fasaha. yi. Agogon Apple Series 7 Kamfanin Apple ya kuma sanar da sabon samfurin sa na agogon Apple Watch. Sabon samfurin na Series 7 ya fito da sake sabunta fasaali na farko ga agogon tun a shekarar 2018, kana zai kasance wanda ya dara girma kadan. Mai sabon fasalin girman zai dace da kusan kashi hamsin bisa dari (50%) na karin rubutu a fuskarsa, kana yana da wurin lambobin yin rubutu a kai. Kana yana jurewa kura a karon farko. Samfurin Apple Watch iOS 8 zai kuma iya gano tukin kekuna da suka hada da masu amfani da lantarki. Amma kuma kamar yadda kafar yada labarai ta Blomberg ta bayyanam samfurin Apple Watch Series 7 ka iya fuskantar tsaiko wajen kerawa. Kamfanin Apple ya ce sabon samfurin zai fita nan gaba kadan a bayan lokacin bazara, a yayin da za sauran kayyakin da ya kera kamar su sabuwar babbar wayar kan cinya ta iPad da kuma iPhone - da aka sanar a lokaci daya - za su fita a cikin mako mai zuwa. Apple na da kasha arba'in da bakwai bisa dari (47%) na kasuwar agogon tafi-da-gidanka a duniya, kamar yadda wani bincike daga kafanin CCS ya bayyana. ""A dubawa ta farko, sabon samfurin agogon Apple wani sabon maimacin ne, amma mafi girman fuska da zai bayar damar amfani da manyan madannai, kana yanayin tsarin lambobi da haruffan tabbas za su kara saukaka yadda za a yi amfani da shi,"" Leo Gebbie, babban mai sharhi a kamfanin CCS ya bayyana. Ya kuma ce ya yi tsammanin ganin batiri mai tsawon rai, yayin da masu amfani da shi suka dade suna fatan ganin cewa agogunan sun yi karko'', amma ba a sanar da wannan ba - ko da kuwa saurin caji ne. ""Duk da wannan damuwa, agogon na Apple na cigaba da samun kasuwa da dama, kuma ya kashe kasuwar sauran agogunan tafi-da-gidan-ka a kasuwanni ba kadan ba,'' ya ce. Apple ya kuma kaddamar da sabon samufurin iPad. Tim Cook ya ce cinikin iPad ya kara bunkasa zuwa kasha 40 bisa dari (40%) a cikin shekarar da ta gaba Yana kunshe da karfin allon lantarki na A13, da kashi ashirin bisa dari (20%) na mafi saurin aiki daga irin samfurin irin na baya. Apple ya ce za ta linka sau uku wajen sauri fiye da Chromebook"". Kudin sabuwar iPad ya fara daga dala dari uku da ashirin da tara ($329) kwatankwacin fan dari uku da sha tara (£319) kana akwai ragin farashi na dala dat biyu da casa'in da tara ($299) ga makarantu. An kuma kaddamar da sabon samfurin iPad mini, wacce ke aiki da wayar USB-C, da taimakon fensirin Apple, kana babu madannai na sama - farashin ta ya fara daga fan dari hudu da sabain da tara (£479).ta."	https://www.bbc.com/hausa/rahotanni-58569505
entertainment	Hamisu Breaker: Farfesa Gusau ya feɗe waƙar Jarumar Mata	"Waƙar Jarumar Mata da ta ja hankali a arewacin Najeriya yanzu kuma ta samu shiga fagen nazari a Jami'a, inda mashahurin malamin nazarin adabin baka Farfesa Sa'idu Muhammad Gusau ya feɗe waƙar. Kwarjini da karɓuwa da kuma daɗin waƙar da salonta ake ganin ya ja hankalin masoya musamman matan aure da aka gani a bidiyo suna rausawa a gaban mazajensu, a daidai lokacin da ake cikin yanayin zaman gida na kullen annobar korona. Ana nazarin waƙa ne a fagen ilimi idan ta dace da nazari da kuma abubuwan da nazari yake nema, ƙila wannan ne dalilin da ya ja hankalin Farfesa Gusau mashahurin malamin waƙoƙin baka a Jami'ar Bayero da ke Kano. Farfesan ya feɗe waƙar ne a wata takardar nazari da ya aiko wa BBC mai taken ""Feɗe waƙar Jarumar mata ta mawaki Hamisu Yusuf Breaker bisa gadon nazarin waƙar baka Bahaushiya."" Hamisu Breaker ya saki waƙar Jarumar Mata ne dab da bikin Sallah ƙarama, kuma sai ga shi ta samu ƙarɓuwa nan da nan inda wasu matan aure suka ci bikin na sallah da waƙar tare da ɗebe kewar zaman gida. A wata hirarsa da BBC, Hamisu Breaker ya ce yakan yi waƙa ne da za ta shafi samari da masu manyan shekaru, sai gashi ta ƙarɓu ta ƙara masa farin jini kuma har ta shiga fagen manyan masu nazarin adabin baka. Waƙar Jarumar Mata tana da yawan ɗiya aƙalla guda goma sha biyar (15).  Waƙar ta zama ruwan dare game duniya a tsakanin mutane tun ma ba Hausawa ba. Hamisu Breaker ya yi wannan waƙa ne da harshen Hausa bisa kari na Kananci. Domin haka, mutane tun ma ba matasa ba sun yi hidimar haddace ta, tare da sassauya ta gwargwadon ƙauna da bukatar kowannensu. Wata matar aure ce da ta ke nuna son mijinta, wani don son kuɗi wani don ƙaunar dabbobi kamar akuya, wani don buƙatar ya samu gida ko mota da sauransu. Ta haka suke hawan waƙar, suna juya ta, ta amfani da kalmominsu amma bisa amo da yanayin rerawarta da kuma raujinta. Sunan yanka na wannan makaɗi shi ne Muhammadu Hamisu, mahaifinsa kuma shi ne Sa'idu, sannan kakansa shi ne Yusufu. Unguwar Hamisu Breaker ita ce Ɗorayi Ƙarama a sashen Unguwar Bello, a Ƙaramar Hukumar Gwale, Jihar Kano. An haifi Hamisu a shekarar 1992. Ya yi makarantar Firamare ta Gwamnati a Ɗorayi Ƙarama, ya kuma yi makarantar sakandare ta Gwamnati, ƙarama da babba duka a Ɗorayi Babba a Jihar Kano. Haka kuma shi mutum ne mai riƙe abubuwa, mai kaifin hadda, mai mayar da maganganu kamar yadda ya ji su. Hamisu Breaker ya fara waka ne a sa'ilin da yake a Makarantar ƙaramar Sakandare ta Dorayi Babba, a Jihar Kano, kuma har yau yana a kai.  Allah ya ƙara masa basira da ɗaukaka. Duk da yake Hamisu Breaker ya tashi da shirya waƙoƙi tun yana a makarantar allo, musamman waɗanda ya yi a tsakanin ƴan'uwansa ƴan makaranta na wasu Qasidu, amma ƴan shekaru kaɗan ya zama mawaƙi ko makaɗi kuma ya fara fitar da album nasa na farko a ƙarshen shekara ta 2016. Lokacin ne ya fitar da album mai ɗauke da waƙoƙi aƙalla guda shida, yawancinsu kuma na soyayya ne. Hamisu Breaker makaɗi ne wanda Allah ya ba mutane da yawa. Mawaɗi ne wanda ya yi shuhura a harkokin sadarwa na zamantakewar jama'a. A Youtube kaɗai yana da mabiya fiye da dubu arba'in (40,000) ga kuma Facebook da Instagram da makamantansu. 2.0 Saƙo ko Tarken Waƙar 2.1 Gundarin Turke Babban saƙon da wannan waƙa ta ke ƙunshe da shi, shi ne nuna tsantsar soyayya irin wadda ta ke wanzuwa tsakanin masoyi da masoyiyarsa, wadda kuma bisa yawanci takan zama mutu ka raba ne. Soyayyar masoyi zuwa ga masoyiyarsa ya ratsa wannan waƙa tun daga ɗanta na farko har kuwa zuwa ƙarewarta a ɗa na 15. Wannan waƙa tana ɗauke da kalmomi masu fizgar zuciya, kuma masu sakaya zance bisa hikima da adonta masoyiya. Kuma waɗannan kalmomi da aka zaɓo masu bayyana soyayyar masoyi ga masoyiyarsa ne waɗanda suke tafiya tamkar sautin jirgin ƙasa a yayin da ya darkako hanya. 2.2 Muhallan Turke na waƙar: A wasu misalai na muhallan turke na wannan waƙa su ne inda ɗa na 4 da ɗa na 5 suke faɗin: Jagora: Tilas ganin mu tilas barinmu, : Ƙaunarki tun da nai nisa, : Sam ba batun na fasa ko za a ce mun in ba da rai fansa. Jagora: Tsarin zubin ki daidai ne, : Ya kama zuciyata ne, : Ina ji kamar mafarki ne, : Ina son ki so mataki ne. (Breaker, Waqar Jarumar Mata, ɗa na 4-5) Akwai kuma wani misali inda yake cewa a ɗa na 6 Jagora: Ni ban da damuwa in har zan buɗe ƴan idanuna, : In kalle ki ga ki dab da ni, : To me za ya dami ƙalbina. (Breaker, Waƙar Jarumar Mata, ɗa na 6) 2.3 Taƙaita Turke Waƙar Sakonnin da wannan waƙa ta ƙunsa a gunduwa-gunduwa ta ma'ana sun haɗa da: Ɗa na 1-2: Suna nuna ƙarfin son masoyi ga masoyiyarsa domin ko ana ha maza ha mata sai ya sami masoyiyarsa kuma daga nan ba zai sake tanka wa kowa ba. Wato buri ya cika. Ɗa na 3: Masoyi ba zai kula kowa ba sai kawai masoyiyarsa Ɗa na 4-5: Waɗannan ɗiya sun shafi muhallin tarke a inda masoyi ya yi ta kwatanta masoyiyarsa. A nan ne kuma masoyi ya nuna ba zai daina nuna soyayyarsa ga masoyiyarsa ba ko da ko zai mutu ne. Ɗa na 6: Shi ma wannan ɗa wani muhallin turke ne a inda shi masoyi yake sauwara yana tare da masoyiyarsa. Domin haka babu wani abu da zai dami zuciyarsa ko ya ɗauke masa hankali. Ɗa na 7-10: Suna nuna masoyi ya fahimci masoyiyarsa mai ɗaunarsa ce, mai cika masa muradinsa, mai kuma ceto nasa bisa kowane hali na rayuwa. Ɗa na 11: Duk da ƙarfin son da wannan masoyiya ta ke nunawa, masoyin yana ganin a duniyar nan ba wanda zai iya ɗaukar tunaninsa sai kawai ita masoyiyarsa. Ɗa na 12: Masoyi yana ba da shawara a kan soyayya ga duk wanda ya sarƙu da ita sai ya yi hanƙuri, musamman dangane da sauye-sauyen halayenta. Ɗa na 14: Ɗan waƙar yana gargaɗin samari da ƴan mata a kan su dinga tafiya a sese a soyayya, kuma su yi hakuri da ita, sannan a daina gaugawa. Ɗa na 15: Wannan ɗa na 15 shi ne wanda ya rufe wannan waƙar. Ɗa ne da yake yin faɗakarwa a kan masoyi yana taka tasa sa'a, haka kuma shi ma yana da rana ta shanya garinsa. 3.0 Awon Baka na wannan waƙa Yawan layuka na ɗa Zubin ɗiya a waƙar - An buɗe waƙar ne da yanayin kiɗa na gangunan Turawa, sannan aka ci gaba kai tsaye da zuba ɗiyan waqar. Tsarin ɗa ko ɗiya a waƙar Tsarin Rerawa Takidi a ɗiyan waƙar Karin murya da amsa amon waqar 4.0 Adonta Harshe a Waƙar Alamtarwa = Kalmar Masoyi (ɗa na 15) Kamantawa = ɗa na 5, da ɗa na 12, da ɗa na 13. Siffantawa = ɗa na 2, da ɗa na 10. 5.0 Aiwatar da harshen Waƙa Yawan Kalmomi = 372 Kalmomi Zaɓen Kalmomi = Misali rai, zuciyata, ruwa, iska, kewa, jure, jira, ɗau fansa, jimirin jiranki, sirrin rayuwa, gani, bari, maqiya kalamaina, da sauransu. Maganganun Hikima Karin Magana: gani nan bari nan: ɗa na 4. Wanda ya mutu ba ya jin kira: ɗa na 3. Karin Harshe na Waƙar = Kananci Ginin Jumla a Waƙar = Akwai nau'o'i daban-dabam, kamar: Jumla Sassauƙa: ɗa na 6, ɗa na 14. Jumla Tsattsaura: da na 2, ɗa na 12. Jumla Korau: ɗa na 1, ɗa na 4. Jumla Ƙanga Dogarau: ɗa na 11, ɗa na 8, ɗa na 10. Jumlar Aikatau: ɗa na 8, ɗa na 10. Yankunan Jumla: ɗa na 4, ɗa na 5, ɗa na 10. 6.0 Tasirin Waƙar ga Al'ummar Hausawa Waƙar jarumar Mata ta yi tashe sosai musamman ma a wajen matasa Hausawa, maza da mata, ma'aurata da marasa aure. Waƙar ta shiga zukatan matasa Hausawa ka'in-da-na'in, musamman a lokacin bikin Sallah ƙarama ta wannan shekara ta Lahadi 24/5/2020 Miladiyya. Waɗannan matasa sun haddace waƙr, sun kuma yi maming nata dangane da soyayya da ƙauna da son rai daban-daban da suke nunawa. Ina iya tunawa a tarƙe ko a nazarin waƙar baka akwai abubuwa biyu da za a yi la'akari da su a kowace waƙa da za a yi nazari kuma a ƙarfafa wa mutane su saurare ta. Akwai waƙar da za a yi wa nazari wadda ta dace da al'adu kyawawa na al'ummar Hausawa kuma ta bi sharuɗɗa da dokokin addinin Musulunci da Hausawa suka yi imani da shi kuma suke biya. Sannan akwai waƙa Ballagazazziyar waƙa wato ita ce wadda ta saɓa wa al'adun al'ummar Hausawa da addininsu. Su kansu kuma zukatan masu sauraron wakoƙin baka kashi biyu ne. Akwai zukata masu kyau waɗanda suke bin kyawawan dokokin al'adu da ƙa'idojin addinin al'ummarsu. Akwai kuma wasu zukatan waɗanda babu ruwansu da dacewar al'adu bisa godabu managarta ko kuma abubuwan da addininsu suka zo musu da su na shiriya. Har wa yau kuma wannan ya zama wani nuni ne na abin da zukata suke so kuma ko suke sha'awa. A ma'ana ta lugga an bayyana Kalmar Zuciya da (i) 'wata curarriyar tsoka da ta ke cikin ƙirjin mutum ko dabba ko tsuntsu wadda ke aika jini zuwa sauran sassan jiki. (ii) Fusata ko saurin fushi. (iii) Sa zuciya, watau zaton aukuwar abin kirki. (iv) Qarfin Zuciya, watau jarunta. (v) Zuciyar maraya, watau wata irin saƙa mai fari da baqi. (vi) ya hau dokin zuciya, watau ya fusata. (vii) ajiyar zuciya, watau numfasawa. (viii) ƙawa-zuciya, watau tsananin son abu. (ix)  wadatar zuci, watau dangana' (CNHN, Qamusun Hausa na Jami'ar Bayero: sh 495). Dangane da ma'anar zuciya ta fannin ilimin addinin Musulunci kuwa ita ce yadda Annabin Allah, sallallahu alaihi wa sallama, ya ambata a cikin Hadisinsa na shida na littafin Al-Arba'una al-Nawawiyya yana cewa: Tabbas akwai wata tsoka a jikin ɗan'adam, idan ta gyaru dukkan jiki ya gyaru, idan kuma ta ɓaci dukkan jiki ya ɓaci. Lallai ita ce: Zuciya. Buhari da Muslim suka ruwaito shi (Qaura, Salihu Abubakar, 2017: 38-40). Haka ne kamar yadda ya gabata, an sami matasa a wasu sassa na ƙasar Hausa, maza da mata, waɗanda suka shisshirya bidiyo, suna hawan waƙar suna rera wa , wasu mata ne waɗanda suke caɓa rawa a gaban mazajensu. Wasu sun sanya abubuwan ƙaunarsu a gabansu suna bin wannan waƙa, suna kuma sassaka nasu ƙare-ƙare gare ta da sauran makamantan waɗannan abubuwa. Wannan wani nau'i ne na rage zafin zaman gida, wataƙila ko ba komi sai don su kashe kwarkwatan zaman kulle na gida da aka saka su domin cutar korona. Bisa al'adu na Hausawa da na addinin Musulunci da suka samu daga bisani, Hausawa dukkansu, maza da mata, an san su da jin kunya da sirranta abubuwa, tun ma ba mata nasu ba. Namiji yake cewa mace yana son ta da aure amman ba ita macen ba. Zai yi wuya mace ta dubi idanun namiji, ta yi ido arba da shi, kuma ta gaya masa tana son sa ko tana ƙaunar sa ko tana begen sa. Amma a yau, an sami tasire-tasire na zamani da haɗuwar Hausawa da wasu baƙin al'adu na jinsunan mutane daban-daban tun ma ba Turawa ba, sai wasu Hausawan suka kwaikwayi wasu baƙin al'adu har suka ƙanƙame su, suka dinga aiki da su. Yau ga shi an cim ma wani lokaci matan aure na Hausawa wai su ne suke yi wa mazajensu waƙa, suna nuna soyayyarsu gare su, ba su bari mazajen su gaya musu waɗannan kalamai ba. Wannan abun da ya faru ya haddasa ka-ce-na-ce da ƙalubale a tsakanin wasu Hausawa, musamman ma Malamai waɗanda suke ganin wannan wata hanya ce ta cin zarafin addinin Musulunci da koin-kula da shi. Wadannan Malamai suna ganin ba a nuna: Tsoron Allah ba, da Kunya da Kishin iyali da ba ƙauna ce ba, ba mawadda ce ba domin ba a nuna sirri ba, kamar yadda al'adun Hausawa suka amince. Kuma addinin Musulunci ya yarda a dinga sirrintawa a kan aiwatar da abubuwa. Dubi misali a Alƙur'ani, mai girma Suratu al-A'araf, aya ta 33. Sannan kuma akwai maganar Halifa Sayyadina Umar ibn Haɗɗabi inda ya yi wa wani mutum wanda yake magana da matasa a ƙofar gidansa kandarko har ya zungure shi da sanda yana faɗin: ""A fa qofar gida kake"". Shi ko mutumen ya gaya masa, ""ai yana bisa dokin ƙofar gidansa ne, kuma yana magana ne da matarsa."" Sai Sayyadina Umar ya nuna masa, 'Ashe babu sirri a magana, kowa yana jin ka, yana kuma ganin ka, kuma Allah ya umurci a yi sirri a tsakanin iyali'. Amma idan aka dubi wannan waƙa ta Jarumar Mata da nutsuwa, za a ga haƙiƙa ta dace da a yi nazarinta kuma a iya sauraronta, kuma mai nazari ya yi bugun gaba da ita. Waka ce wadda ba ta saɓa ƙa'idojin fiɗar waƙa ba, kuma ba ta taɓa al'adun al'ummar Hausawa ko dokokin addininsu na Musulunci ba. Wasu mutane ne suka ɗauke ta suka jujjuyata ta yadda zukatansu da sha'awace-sha'awacensu suke so. Kuma su masu son waɗannan al'adu waɗanda za a iya kira munana ne, sun yi gamon katar da wannan waƙa ta Jarumar Mata, makaɗin ya sake ta ko ya fitar da ita. Daga nan suka ɗauke ta suka dinga jujjuya ta, ta yadda suke bukata, kowane rukuni bisa gwargwadon abin da zuciyarsa ta ke ƙauna, kamar dai yadda aka bayyana a baya. Hasali ma dai waƙar tana qarfafa soyayya da mawadda a tsakanin mutane. Ta haka ne Kamilu Dahiru Gwammaja yake tofa albarkacin bakinsa a kan waƙar yake faɗar: 'Waƙa ce mai taɓa zuciya, mai sakaya zance kuma ta ƙunshi wasu maganganu na hikima, ga ta mai adonta harshe (Ganawa da Gwammaja, K.X., ranar Talata 9/6/2020 da qarfe 9:30 na dare). Domin haka, a fahimta ta, wannan waƙa ta Jarumar Mata ta cancanci nazari. Farfesa Saidu Muhammad Gusau, Sashen Nazarin Harsunnan Najeriya, Jami'ar Bayero, Kano."	https://www.bbc.com/hausa/rahotanni-53055577
entertainment	Kannywood ta shiga jerin sabbin kalmomin Kamus na Oxford	"Kalmar Kannywood wacce ake nufi da masana'antar shirya fina-finan Hausa da ake yi a arewacin Najeriya ta samu shiga cikin kamus din Turanci na Oxford Dictionary da ake wallafa shi a Birtaniya. Kamfanin da ke wallafa kamus din ne ya wallafa hakan a shafinsa na intanet a ranar Talata. Kalmar ta Kannywood tana cikin jerin kalmomin Turancin Najeriya 10 da suka sake samun shiga cikin kamus din a karo na farko. An kirkiri kalmar Kannywood da kuma fara amfani da ita a shekarar 2002, kuma ta samo asali ne daga Hollywood wato masana'antar fina-finan Amurka, sai kuma aka samu Nollywood, wato sunan da ake kiran masana'antar fina-finan Najeriya da aka kara cikin Kamus na Oxford a 2018. Yawancin wadannan karin da aka samu ko dai aron kalmomi ne daga yarukan Najeriya ko kuma wata hanya ta daban, da 'yan Najeriya ke yi wajen sauya kalmomi da aka fara amfani da su a tsakiyar karni na 20, yawanci a shekarun 1970 da kuma 1980. Wani abu daya da zai ba ku sha'awa a jerin kalmomin da aka ara ko aka sauya su suka zama Turanci su ne irin abincin da ake sayarwa a kan titunan Najeriya. Misali, kalmar ""bukka"" an aro ta ne daga yaren Hausa da kuma Yoruba aka kuma fara amfani da ita a shekarar 1972, kalmar na nufin gidan sayar da abinci mai sauki da ke gefen titi. Wata kalmar da aka ara daga ire-iren gidajen sayar da abinci wanda aka shaida a shekarar 1980 ita ce, ""bukateria"", wadda aka kara da ""bukka da kuma kalmar Turanci -""teria"" wato karshen kalmar ""cafeteria"". Shaharriyar marubuciya 'yar Najeriya Chimamanda Ngozi Adichie ta kwatanta dangantakarta da Turanci, yaren da take amfani da shi wajen rubuce-rubucenta. ''Turancin da nake yi ya samo asali ne daga Najeriya ba kuma irin na Birtaniya ko Amurka ko na Australiya ba. Na dauki hakkin mallakar yaren Ingilishi.'' Haka kuma miliyoyin 'yan Najeriya irinta ke amfani da shi wajen sadarwa. Mallakar Turanci a matsayin yaren da muke amfani da shi wajen sadarwa, 'yan Najeriya na ci gaba da bayar da muhimmiyar gudummawa ga Turanci a matsayin yaren duniya. Marubuciyar ta bayyana cewa ''Mun yi karin haske kan gudunmawar da 'yan Najeriya suka bayar a wannan watan na Kamus din Oxford, yayin da wasu adadin kalmomin Turancin Najeriya ya samu shiga kamus din a karon farko.'' Kalmar da ma aka fi yi mata hikima ita ce ta ""mama put"", wadda aka fara amfani da ita a shekarar 1979, ta samo asali ne daga yadda masu sayen abinci a buka ke cewa: 'Mama zuba min'... Kalmar daga baya sai ta zama sunan da ake kiran masu sayar da abinci da ita baki daya - wanda ya karbi lambar yabo ta Nobel kan rubutun littafin wasan kwaikwayo, Wole Soyinka ya yi amfani da 'Mama put' a daya daga cikin littattafansa. An fara amfani da kalmar 'Okada' shekaru 20 baya, kalma ce da ake kiran abin hawa kamar 'acaba' na haya da fasinjoji ke amfani da shi a matsayin sufuri. Kalmar ta samo asali ne daga jirgin saman nan mai suna 'Okada Air' da ya taba aiki a Najeriya daga shekarar 1983 zuwa 1997, da kuma suna da jirgin ya yi wajen tafiya da saurin gaske amma fa cike da hatsari, kamar dai yadda 'acaba' din yake. Wasu daga cikin kalmomin Turancin Najeriya kadan da aka samu karinsu cikin kamus din su ne kalmomin Turanci da aka gutsure karshensu. Kalmomin da suka fi tsufa cikin karin kalmomi da aka samu wadanda asali ta Najeriya ce ita ce 'next tomorrow' - wato yadda 'yan Najeriya ke fadin 'jibi' a Turance a maimakon 'the day after tomorrow'. An fara amfani da ita ne a rubuce da Turanci a matsayin 'suna' a shekarar 1953, sai kuma a matsayin 'aikatau' a shekarar 1964."	https://www.bbc.com/hausa/labarai-51192111
politics	Yemi Osinbajo ya kaddamar da takarar shugabancin Najeriya	"Mataimakin shugaban Najeriya, Farfesa Yemi Osinbajo, ya bayyana aniyarsa ta tsayawa takarar shugaban kasa a zaben 2023. Farfesa Yemi Osinbajo ya bayyana tsayawa takarar ce a wani jawabi ta bidiyo da aka yada ta talbiji da sauran kafofin sada zumunta inda ya yi bayanin irin abubuwan da zai yi idan ya gaji Shugaba Muhammadu Buhari. Ya ce yana neman tsayawa takarar ce domin inganta rayuwar 'yan kasar yana mai cewa a matsayinsa na mataimakin shugaban kasa yana da kwarewar shugabancin Najeriya. ""A cikin shekara bakwai, na bauta wa gwamnati a matakai daban-daban, kuma bisa umarnin shugaban kasa, na wakilci kasar nan a muhimman bangarori a kasashen waje. Na ziyarci kusan kafatanin kananan hukumomin Najeriya. Na je kasuwanni, da masana'antu, da makarantu da gonaki,"" in ji Farfesa Osinbajo. Ya kara da cewa ya je gidajen talakawan kasar a yankuna daban-daba, sannan ""na tattauna da kwararru a bangaren fasaha a Lagos, Edo, da Kaduna; da kuma taurarin Nollywood da Kannywood; da mawaka daga Lagos, Onitsha, da kuma Kano. Kuma na yi magana da kanana da manyan 'yan kasuwa"". Mataimakin shugaban na Najeriya ya ce ya samu wannan kwarewa ce domin ta zama silar fahimtar matsalolon Najeriya da kuma yadda zai magance su. Baya ga kewaya da zai yi jihohi domin neman magoya baya, 'yan kwamitin yakin neman zaben sa za su shirya kuri'ar jin ra'ayin jama'a domin tattara shawarwari game da matakin da ya dauka na tsayawa takarar a zaben 2023. Ana ganin Farfesa Osinbajo zai samu magoya baya, amma yadda zai bullo a siyasance ya kalubalanci manyan masu sha'awar takarar biyu Bola Tinubu da Mr Rotimi Amaechi, shi ne abin jira a gani. Tsohon  gwamnan jihar Imo, Rochas Okorocha, ya gabatar da jawabi ga wani taron jama'a inda ya kaddamar da manufarsa ta tsayawa takara kamar yadda tsohon gwamnan jihar Rivers, kuma ministan sufuri Rotimi Amaechi ya yi a Fatakwal a ranar Alhamis din da ta wuce. Shi kuwa tsohon gwamnan jihar Legas, Bola Ahmed Tinubu da gwamnan Ebonyi David Umahi, su sun yi bayani ne ga 'yan jarida a lokacin kaddamar da takarar tasu, bayan sun gana daban-daban da Shugaba Buhari. Rahotanni sun ce kafin sakin bidiyon da za a yi a ranar Litinin, sai da Mr Osinbajo, ya yi buda baki tare da gwamnonin jam'iyyar APC a gidansa. Tuni dai Osinbajo ya bude ofishin kamfen dinsa a Wuse da ke Abuja."	https://www.bbc.com/hausa/labarai-61063435
business	Masallacin Ka'aba Makkah: Gini 10 mafiya darajar kuɗi a faɗin duniya	Wani bincike na MSN Money da ke kula da hada-hadar kudi da hannayen jari da ƙadarori da lamuni a duniya ya bayyana gine-gine mafi tsada a duniya. Binciken ya fito da gini 30 mafi tsada a duniya, kuma Saudiyya ce kan gaba inda take da gini biyu a Makkah mafi darajar kudi a duniya. Binciken MSN Money da aka gudanar a 2019 ya nuna cewa, Masallacin Ka'abah na Makkah, wato Masjid al-Haram shi ne gini mafi tsada a faɗin duniya kuma da tazara sosai. Faɗaɗa ayyukan masallacin a tsawon shekaru ya ƙara wa ginin masallacin daraja fiye da duk wani gini a duniya, inda MSN Money ya ce darajarsa ta kai dala biliyan 100, . Ginin Abraj Al-Bait a Makkah mai ƙunshe da otel da ɗakuna na ƙasaita da kantuna shi ne na biyu mafi tsada a duniya inda darajarsa ta kai dala biliyan 16. Babban wurin shaƙatawa a Singapore da ake kira Maina Bay Sands resorts ne na uku da darajarsa ta kai sama da da dala biliyan shida. Ginin Burj Khalifa, na Dubai a Haɗaɗɗiyar Daular Larabawa ne na 30 a jerin gine-gine mafi tsada a duniya, duk da cewa shi ne gini mafi tsawo a duniya. Gini 10 mafi tsada a duniya Wuri mafi tsarki a addinin Islama kuma masallaci mafi girma a duniya Masallacin Ka'abah a Makkah ƙasar Saudiyya wanda ke ɗaukar mutum sama da miliyan huɗu lokacin aikin Hajji an ƙiyasta cewa darajarsa ta kai dala biliyan 100. Tazarar darajar ƙudin ginin na Mallacin Ka'aba ana ganin da wuya a samu wani ginin da zai kere shi, duk da abubuwa na sauyawa a duniya da kuma farashin kayayyaki musamman kaɗarori na gine-gine. Dogon ginin Makkah Abraj Al Bait da ke kusa da Masallacin Ka'aba wanda aka gina a 2012 an bayyana cewa darajarsa ta kai dala biliyan 16. Abraj Al Bait an gina shi kan dala biliyan 15 domin saukar da mahajjata musamman shugabanni da masu hannu da shuni. Baya ga girmansa, ginin shi ke da fuskar agogo mafi girma a duniya. Ginin Abraj Al Bait shi ne na biyu mafi darajar kuɗi a duniya bayan Masallacin Ka'aba a Makkah. Babban wurin shaƙatawa Marina Bay Sands na Singapore mai ƙunshe da otel da ɗakunan ƙasaita shi ne na uku mafi tsada a duniya wanda darajarsa ta kai dala biliyan 6.2. Marina Bay Sands wanda aka kammala a 2010 an gina shi ne kan kuɗi biliyan 5.5, kuma yanzu darajarsa ta ƙaru. Ginin Apple Park, hedikwatar kamfanin Apple da ke Cupertino a California ƙasar Amurka shi ne na huɗu mafi tsada a duniya. Apple, kamfanin mafi tsada a duniya an bayyana yana da rarar kuɗi fiye da dukiyar da ƙasashe masu tasowa suka mallaka. Ba abin mamaki ba ne idan kamfanin ya kashe dala biliyan biyar domin gina katafariyar hedikwatarsa. Ginin otel din Cosmopolitan mai yawan ɗaki 3,027 ya laƙume dala biliyan $3.9 wajen gina shi a 2009. Ginin otel ɗin da ke da babban wurin caca da kuma ɗakin taro mai yawan kujera 3,200 shi ne gini na biyar mafi tsada a duniya. Za a dinga rufe Masallacin Ka'aba da daddare Sabon dogon ginin cibiyar hada-hadar kasuwanci ta duniya da ke New York mai tsawon ƙafa 1,776 shi ne na shida mafi tsada a duniya, a cewar MSN Money. Ginin da ake kira One World Trade Center an kammala shi ne a 2012 kan kuɗi dala biliyan 3.8 (£2.7bn), amma darajarsa yanzu ta haura dala biliyan huɗu. Ginin shi ne mafi girma yanzu a Amurka. Ginin wanda aka fara a 1984 darajarsa yanzu ta kai jimillar kuɗi dala biliyan 3.9. Ginin yana ƙasar Romaniya. Ginin na Otel mai kama da fadar sarki a Dubai yana ɗauke da masauki 397 da manyan wuraren shaƙatawa da kantina da wuraren cin abinci na ƙasaita. Darajar ginin da aka kammala a 2005 an bayyana ta kai dala biliyan 3, yanzu kuma darajarsa ta haura haka. Yana ɗaya daga cikin kyawawan otel na duniya da ke rukunin manyan gidajen caca na casino a Las Vegas. A 2005 aka ƙaddamar da wurin shakatawar na Wynn. Kuɗin aikin ginin wannan katafaren gininmai yawan ɗaki 2,716 ya kai dala biliyan 2.7, yanzu darajarsa ta kai fiye da dala biliyan 3.4. An gina ta a 1984 kan kuɗi dala biliyan 1.4, Fadar Sarkin Brunei ita ce fada mafi girma a duniya kuma har yanzu ginin na nan a matsayin gidan sarauta. Ginin ne fadar gwamnatin Brunei da ke da yawan ɗakuna 1,788 da kuma katafaren ɗakin taro da ke ɗaukar mutane 5,000. Sultan na Brunei, Hassanal Bolkiah na cikin manyan attajiran duniya.	https://www.bbc.com/hausa/rahotanni-54493715
health	Sarkakiya uku da ke tattare da yi wa mutum dashen zuciyar alade	"Wani mutum dan kasar Amurka ya zama mutum na farko a duniya da aka dasa wa zuciyar wani alade da aka gyara ta hanyar ƙwayoyin halitta. David Bennett, mai shekaru 57, wanda a baya likitocin suka ce ba shi da lafiya sosai, har ya fara samun lafiya kwanaki uku bayan aikin. Mutane da yawa suna yaba aikin tiyatar a matsayin wani ci gaba a fannin likitanci wanda zai iya rage lokacin dasawa da kuma canza rayuwar marasa lafiya a duniya. Amma wasu suna tambayar ko tsarin da ake bi wajen yin aikin zai iya zama wanda ya kamata. Sun yi nuni da yiwuwar take hakkin dabbobi da kuma yiwuwar tabo wani bangaren jiki da hakan ka iya zama mai hadari. Don haka muhawa a kan wannan batu ta kaure. Wannan tiyata ce ta gwaji, kuma tana kawo babban haɗari ga majiyyaci. Sannan ko da an yi nasarar yin dashen jikin mutum na iya karɓar zuciyar ya yi aiki da ita. Likitoci sun yi ta ƙoƙarin fara wannan aiki na xenotransplantation na dashen wasu sassan gabobin jikin dabbobi da dan adam duk da wasu lokutan akan yi nasara wasu lokutan kuma a gaza samun nasa. A shekara ta 1984, likitoci a California sun yi ƙoƙari su ceci rayuwar wata yarinya ta hanyar dasa mata zuciyar wani gwaggon biri, daga baya ta rasa ranta bayan kwanaki 21. Duk da yake irin wannan jiyya na da matukar haɗari, wasu masana ilimin likitanci sun ce ya kamata a rika yi wa jama';a idan sun amince. ""Ba za ku taba sanin ko mutum zai mutu ba har sai an gama aiki, ba abun da ba kasada a cikinsa "" in ji Farfesa Julian Savulescu, wani malami a Jami'ar Oxford. Ya kara da cewa ""Muddin mutum ya fahimci cikakken hadarin da ke tattare da shi, ina ganin ya kamata mutane su amince da wannan aiki."" Farfesa Savulescu ya ce yana da muhimmanci a ba su damar amfani da duk wani zabi da ake da shi. Farfesa Savulescu ya ce kafin kowacce tiyata, dole ne a yi gagarumin gwaji ga dabbar da za a ciri wani sashenta don tabbatar da cewa lafiyarta lau. Sai dai Dr Christine Lau daga Jami'ar Maryland School of Medicine, wacce ke da hannu wajen tsara aikin da aka yi wa Mista Bennett, ta ce ba inda aka yanke a jikinsa lokacin da ake aikin. ""Mun shafe shekaru da yawa muna gwaje-gwaje, tare da ƙoƙarin ganin yadda za mu yi wannan aikin cikin nasara,"" kamar yadda ta shaida wa BBC. Jinyar da Mista Bennett ya yi ta kuma sake haifar da muhawara kan amfani da aladu wajen dashen dan Adam, wanda kungiyoyin kare hakkin dabbobi da dama ke adawa da shi. Daya daga cikinsu, People for the Ethical Treatment of Animals (PETA), ta yi Allah wadai da dashen zuciyar alade na Mr Bennett da cewa: ""An nuna rashin imani, da kuma almubazzaranci da dabbobin da ake da su"". ""Dabbobi ba yasassu ba ne, ba shara ba ce, su ma rayayyu ne da suke da damar rayuwa cikin aminci ba tare da kowanne haɗari ba,"" in ji PETA. Masu fafutuka sun ce ba dai-dai ba ne a canza ƙwayoyin halittar dabbobi domin su zama kamar mutane. Masana kimiyya dai sun canza aƙalla ƙwayoyin halitta 10 na aladen da aka yi amfani da zuciyarsa wajen dashen da aka yi wa Mista Bennett don kada jikinsa ya ƙi karɓa. An cire zuciyar aladen ne a safiyar da za a yi tiyatar. Wani kakakin kungiyar da ke taimaka wa dabbobin, wadda ke Burtaniya ya shaida wa BBC cewa kungiyar na adawa da yin amfani da dabbobin da aka kiwata na gidan gona domin amfani da sassan jikinsu a jikin bil'adama, a ko wane irin yanayi. ""Su kansu dabbobi suna da 'yancin yin rayuwa ba tare da ƙara musu wasu ƙwayoyin halittar da za su sanya su girma da wuri ba. ""Ga azabtar da su da ake da tashin hankalin da suke shiga yayin hakan, amma imaninsu shi ne kawai a kashe su a yi amfani da sassan jikinsu,"" in ji kungiyar. Wasu kuma damuwarsu ita ce game da irin sauyin da ake samu a tare da aladun game da lafiyarsu. Dr Katrien Devolder, wata masaniyar ƙwayoyin halitta a Jami'ar Oxord, ta ce ""za mu iya amfani da irin wadannan aladun da aka jirkita kwayoyin halittarsu, idan za mu iya tabbatar da cewa ba za mu cutar da su ba, babu gaira babu dalili"". ""Kiwon alade domin cin namansa ya zama matsala sama da amfani da shi domin ceton rayuka, amma hakan ba zai zama dalilin da zai sa mu hana su walwala ba,"" in ji ta. Wata fuskar da ake fama da wannan matsalar ita ce ta bangaren addinai da suke da dokoki masu tsauri a kan amfani da sassan jikin alade ga dan adam. An zaɓi aladu domin gaɓoɓinsu sun fi kusa da na mutum, kuma suna da sauƙin kiwo da raino. Amma yaya wannan zaɓi da aka yi wa alade ke shafar addinin Musulunci da na Yahudu, waɗanda ke da tsauraran dokoki a kan amfani da su? Addinin Yahudawa ya hana su kiwo da kuma cin naman alade baki daya, don haka amfani da zuciyar alade ta ko wane ɓangare ya saɓawa ƙa'idojin addinin"", a cewar Dr Moshe Freedman wanda ke aiki da MEGA. ""Tun da babban abin da addinin Yahudawa ya fada kenan, babbar damuwarsa shi ne ceton rayukan mutane, ko wanne irin Bayahude da yake fama da rashin lafiya zai iya karbar dashen wani bangare na jikin alade domin ceton rayuwasa,"" Rabbi Freedman ya shaida wa BBC. A wurin addinin Musulunci, irin hukunci guda ne na umarnin amfani da sassan dabbobi domin ceton rayuwar dan adam. Hukumar da ke tabbatar da hukunce-hukuncen addini ta Masar ta ce, an amince a yi amfani da zuciyar alade, ""idan ana fargabar rayuwar dan adma za ta salwanta, domin idan wata gaɓa ta lalace haka rayuwarsa za ta ci gaba da ɓalɓalcewa"". Areas Savulesco ya ce idan mutum ya ƙi amincewa da a yi masa dashen zuciyar saboda dalilin addini ko al'ada, kamata ya yi kada a ba shi muhimmanci na cewa sai dai a dasa masa ta mutum dan uwansa. ""Wasu na cewa idan ka samu damar a yi maka dashen zuciya kada ka amsa wasu kuwa na cewa ka yi maza ka karɓa, amma waɗanda suke adawa da hakan zamu samu daidaitawa da su a nan gaba."""	https://www.bbc.com/hausa/labarai-59969363
technology	WhatsApp ya ɓullo da sabon tsarin ɓacewar hotuna da bidiyo	"Manhajar WhatsApp ya ɓullo da sabon tsarin da zai bai wa masu amfani da shafin damar ɓatar da hotuna da bidiyon da aka aiko musu bayan dan wani lokaci. Bayan wanda aka aikawa hoton ko bidiyon ya bude su a karon  farko, za su ''kalla sau daya'', daga nan sai ya goge da kan shi ba tare da ya fada ma'ajiyar hotuna da ke cikin wayarsa ba. WhatsApp ya ce an dauki matakin ne domin bai wa masu amfani da shi karin damar sarrafa shi yadda suke bukata, da samun karin kariya. Sai dai, masu kare hakkin yara su na nuna damuwa kan bacewar hotunan ko sakwannin ko da kuwa mutum bai bukaci hakan ba, zai taimaka kan boye wata shaida musamman idan an ci zarafin yara ta hanyar lalata. Dama dai ana takun saka tsakanin hukumar yaki da cin zarafin kananan yara ta kasa da kasa  da uwar manhajar WhatsApp, wato Facebook kan amfani da sakon sirri. Irin wadannan sakonnin na sirri, na nufin jami'an tsaro, ko 'yan sanda ba za su ga sakon da aka aikawa mutum ba, sai wanda aka aikewa da wanda ya aiko ne kadai za su gani. Amma tsarin goge sako na kai tsaye na nufin idan jami'an tsaro suka kwace wayar wanda ake zargi da aikata laifi babu abin da za su gani cikin sakwannin da aka aiko ma sa ko ya aika. ""Tsarin goge hotuna ko bidiyo na kai tsaye, ka iya sanya rayuwar yara cikin babban hatsari fiye da lokutan baya. ""Musamman idan an ci zarafinsu, ko ana neman wata shaida da ta shafi cin zarafi ta hanyar lalata da su,"" in ji Alison Trew, jami'in gidauniyar ba da kariya ta shafin internet. Sai dai shi WhatsApp na kokarin tallata hajar ne ga abokan hulda na kud-da-kud, tare da kare matakin da cewa zai yi amfani idan mutum baya bukatar hotunan. Misali idan mutum ya je sayan kya a wani shago sai ya gwada riga ko wando, to hotunan da ya aika domin  taya hi zabe ba su dauki dogon lokacin da za su zama hadari ba tun da bacewa za su yi, ko aikawa wani lambobin ka na sirri. ""Ba kowanne sako ko hoto da muka aika ne muke so ya kasance cikin hotunan da ke cikin akwatin adanawa da ke wayoyinmu ba"" in ji WhatsApp. ""Yawancin wayoyi ,daukar hotuna da adanasu na cushe ma'adanar ajiye hotunan."" Kuma za a fara amfani d wannan sabon tsarin na bacewar hotuna ""kuma kowa zai fara fuskantar hakan a cikin makon nan"". Masu amfani da manhajar za su gane idan an kalli hoto ko bidiyon sau daya, saboda abin da ke nuna an gani ba lallai ya nuna ba, sai dai wata babbar alama ta ""1"" za ta nuna maimakon abin da muka saba gani a baya. Kamar dai yadda sakwanni da hotuna ko bidiyo da wanda aka wallafa da wanda ba a wallafa ba suke bacewa a manhajoji kamar other apps such as Snapchat, matukar ba mu yi gaggawar adana shi ba, to shi ma haka sabon tsarin na WhatsApp zai kasance. Sai dai mau amfani da manhajar ko wanda aka aikewa sakon zai yi saurin kwafar shi, ko saurin nadar muryar da zarar an bude, ko kuma daukar hoton allon wayar ko bidiyo da wata wayar ta daban, shi ne kadai hanyar da za a iya samun wannan abun da ya goge. Sai dai tsarin zai zo da wasu tsare-tsare da ƙa'idoji: A watan Nuwamba ne WhatsApp ya gabatar da wani tsari na gogewar sakwanni. introduced a disappearing-messages function Ana goge duk wasu sakwannin rubutu na wanda ya aika da wanda aka aikawa bayan mako guda, wannan shi ne daya daga cikin damuwar da gwamnatin Birtaniya ta nuna. Dokokin Birtaniya, sun ce duk wasu bayanai da suka shafi wata tattaunawa ko mataki, ana bukatar adanawa saboda idan baukatar su ta taso ka san inda za ka samu. Yawancin jami'an gwamnatoci na amfani da manhajar WhatsApp ko makamantansu akai-akai, lamarin da ya sa wata kungiya ke gangamin ya kamata a tuhumi jami'an gwamnati da ke aikawa da sakwannin. Sai dai 'yan majalisa sun ce ana daukar matakan da suka dace, domin tabbatar sakwannin da jami'an gwamnati ke aikawa juna ba su sabawa doka ba."	https://www.bbc.com/hausa/labarai-58091079
technology	Ana iya rayuwa a wata duniya da ke nesa da duniyoyin rana	"Masu bincike na ganin akwai wata duniya da ake iya rayuwa a cikinta a kusa da wata tauraruwar da ta kusa mutuwa. Idan aka tabbatar da haka batun yake, zai kasance karon farko da aka gano wata duniyar da za a iya rayuwa cikinta wadda ke zagaya irin wannan tauraruwar da ake kira farar wada. An gano duniyar cikin wani yankin tauraruwar da halittu ke iya rayuwa, wanda bai cika sanyi ba kuma bai cika zafi ba. An wallafa binciken ne a mujallar Royal Astronomical Society mai nazari kan ilimin sararin samaniya. Farfesa jay Farihi na jami'ar University College da ke birnin London, wanda shi ne ya jagoranci binciken, ya ce wannan sabo lamari ne ga masu nazarin ilimin samaniya. ""Wannan ne karin farko da aka taba ganin irin wannan duniyar a yankin da halittu ke iya rayuwa a yankin wata farar wada. Shi yasa muke ganin akwai yiwuwar samun halittu a wata duniyar da ke zagaya ta,"" kamar yada ya shaida wa BBC. Yayin da manyan taurari ke zama bakin rami bayan sun mutu, kanan kamar Ranar mu na zama fararen wadanni ne - taurarin da makamashinsu na nukiliya ya kare kuma ba ta da jerin bawon da suke da su a doronsu. Yawanci girmansu bai wuce na duniyoyi ba kuma suna fitar da wani haske mai launukan shudi da fari da farkon kasancewarsu fararen wadanni. Wannan tauraruwar, wadda ke da nisan shekaru 117 na gudun haske daga duniyarmu, ana tunanin ta fi kusa da tauraruwarta sau sittin idan aka kwatanta da nisan duniyarmu da ranar da take zagayawa. Sai dai masu binciken ba su da kwararan hujjoji cewa duniyar na wurin da suke tunanin za a same ta - amma yadda wasu duniyoyi 65 masu girman watanmu ke zagaya farar wadan a yankin da ake jin halittu za su iya rayuwa, ya karfafa hasashen nasu. ""Gano wannan duniyar abin al'ajabi ne ga masu binciken,"" inji Farfesa Farihi. Yankin da ake magana akai wani wuri ne da ke zagaye da tauraruwar da za a iya samun ruwa a wata duniya da ke cikin wannan yankin. Akan kira yanki da sunan ""yankin Goldilocks,"" saboda idan duniyar ta cika kusantar tauraruwar za ta cika zafi, kuma idan ta cika nisa daga tauraruwar sai ta cika sanyi, amma a cikin yankin na Goldilocks komai ""daidai yake."" Sakamakon binciken na iya zaburar da masu nazari domin su gano wasu duniyoyin da ke zagaye fararen wadanni. ""A ilimin sararin samaniya, idan muka gano abu daya, to akwai yiwuwar samun wasu masu dama ke nan,"" inji Farfesa Farihi. Ana iya bin Pallab a Twitter"	https://www.bbc.com/hausa/labarai-60345072
religion	TB Joshua: Yadda dubban mutane suka halarci jana'izar Fasto TB Joshua a Lagos	"Dubban masu zaman makoki ne suka halarci bikin binne Fasto TB Joshua a Cocin Synagogue, Church of All Nations (SCOAN) a yankin Ikotun na jihar Lagos. Faston mai shekara 57 ya mutu ne a ranar 5 ga watan Yuni bayan wata gajeruwar rashin lafiya, in ji sanarwar cocin. Mutane daga fadin duniya na martaba Temitope Balogun Joshua, kuma dubbun-dubatar mutane ne kan halarci wa'azi da addu'oinsa mako-mako. Mai wa'azin, wanda ke da kwarjini ya yi fice ne a cikin karshen shekarar 1990 wadda ta zo daidai da lokacin shirin ''nuna mu'ujiza'' da limaman Kirista da dama suka gudanar a kafofin talabijin ta Najeriya. Mujami'arsa ta yi ikirarin warkar da nau'ukan cututtuka daban-daban da suka hada da cutar HIV/Aids kuma ya ja hankulan mutane da dama daga fadin duniya. Mabiyansa sun fi kiransa da suna ''Prophet"" kuma ya mallaki tashar talabijin ta Kirista Emmanuel TV, kana yakan yi rangadi zuwa kasashen Afirka da Amurka da Birtaniya da yankin Kudancin Amurka. Mista Joshua ya fito ne daga iyalai matalauta kuma kawunsa wanda Musulmi ne, shi ya rene shi, bayan mutuwar mahaifinsa Kirista. Sauran shahararrun limaman Kirista na Najeriya ba su halarci bikin binne shi ba, wanda ke nuni da irin dangantaka mai tsami da ke tsakaninsa da su. Kungiyar Kiristoci ta Najeriya (CAN) da Kungiyar Kiristoci Masu Mu'ujiza (PFN) sun sha bayyana shi a matsayin ""mai sojan gona'' wanda ke cikin ''kungiyar matsafa'' da suka yi kutse a cikin addinin Kirista. Daga Andrew Gift, na sashen BBC Pidgin, Ikotun A wajen cocin, an saukar da tutocin kasashe da dama kasa. Yana da matukar wahala a iya gane ko tutocin na wakiltar kasashen da faston ya ziyarta a lokacin yana raye ne, amma kuma turakun da aka kafa sun miƙe zuwa tsawon fiye da kilomita daya. Dubban masu zaman makokin da suka hallara shi ma ya nuna yadda TB Joshua ya shahara a kasashen duniya - mutane daga kasashen Bahamas, da Jamhuriyar Dominic da kuma Afirka Ta Kudu, inda ya fi samun tagomashi. Mutanen kauyen Ikotun-Egbe, da ke wajen birnin Lagos inda cocin yake, sun yi fitar farin dango a ranar Alhamis don kallon wucewar motar daukar akwatin gawarsa, kuma da dama sun yi layi a kan titina da sanyin safiya a ranar Jumma'a. Akasarinsu ba mambobin cocinsa bane amma sun amfana da irin taimakon da yake yi wa mutane. Da dama sun ci gajiya a kaikaice daga masana'antar da cocinsa mai cike da kai komo da kafa. Manyan bakin da suka halarci jana'izar sun hada da gwamnan jihar Ondo Rotimi Akeredolu, jihar da Mista Joshua ya fito, wanda ya karanto wani sashen daga littafin Bible. Ita ma Kungiyar Kiristoci ta Najeriya (CAN), wacce ta yi takun-saƙa da TB Joshua a baya kan salonsa, ta aike da wakilai zuwa bikin binnewar na ranar Juma'a, da ke nuna cewa rashin jituwa ta ƙare. Daya daga cikin abubuwan da ya so kenan a lokacin yana raye - ya samu karɓuwa daga kungiyar addinin Kirista mafi girma a Najeriya. Muhimmin abu ne da hakan ta faru a lokacin mutuwarsa. Matarsa Evelyn Joshua, wacce yanzu aka naɗa ta a matsayin babbar mai kula da cocin, ta ce marigayi mijinta ya bunƙasa cocin daga mai mambobi takwas zuwa yadda yake a yanzu. ""Kafin zinari ya zama zinari dole sai ya sha wuta. Ina son in gode maka kan kasancewa uban ƴaƴanmu,'' ta bayyana a ranar Talatar da shafe ana gudanar da addu'o'in yabo da girmamawa. Ƴaƴansa su ne Sarah Joshua da Promise Joshua da kuma Heart Joshua, sun bayyana mahaifinsu a matsayin ''mutum mai ƙwazo da ƙarfafa gwiwa''."	https://www.bbc.com/hausa/labarai-57782949
politics	Wasu dattawan Arewa sun ce sun koma bayan Atiku Abubakar	Wasu da suke yi wa kansu lakabi da kungiyar shugabannin al'ummar arewacin Najeriya sun ce sun  yanke shawarar zaben dan takarar shugaban kasa na jam'iyyar PDP, Alhaji Atiku Abubakar. `Yan kungiyar, wadda suka ce ta kunshi Musulmi da Kirista sun dauki wannan matakin ne don nuna rashin amincewarsu da abin da jam`iyyar APC ta yi na tsayar da Musulmi da Musulmi a matsayin dan takarar shugaban kasa da mataimaki.  Jiga-jigan kungiyar shugabannin al`ummomin arewacin Najeriyar, sun ce tafiyar tasu ta Musulmi da Kirista ce daga jam`iyyun siyasa daban-daban. Kuma sun bayyana cewa sai da suka dauki lokaci suna tuntuba tare da nazarin siyasar kasar, musamman ma manyan jam`iyyu da masu yi musu  takarar shugaban kasa, kana suka yanke shawarar mara wa na jam`iyyar PDP baya. A cewarsu babu adalci a tsarin da jam`iyyar APC ta yi na hada Musulmi da Musulmi a matsayin dan takarar shugaban kasa da mataimaki.  Tsohon mataimakin gwamnan Jihar Sokoto Alhaji Muktari Shagari wanda yana cikin jagororin kungiyar ya shaida wa BBC cewa kungiyoyin sun yi la'akari da hakki na kowa da kowa  da yadda tsarin zama na kasar yake.  Ya ce, ‘’Idan kungiyoyin siyasa za su tsayar da ‘yan takara, suna la'akari da hakki na kowa a Najeriya da yadda tsarin zamanmu yake  …Musulmi da Kiristoci.'' ''Ba za mu yarda a yaudare mu ba saboda haka da Kiristocin Najeriya da Musulmin Najeriya mu hada kai mu zabi  wannan jam'iyya da wannan dan takara Alhaji Atiku Abubakar da mataimakinsa.” In ji shi.  ‘’Su ne  suka nuna cewa lallai-lallai babu shakka za a yi wa kowa adalci a cikin wannan kasa tamu ta Najeriya,’’ a cewarsa. Kungiyar ta yi  misali da  wasu jihohi da ke da gwamna Musulmi da mataimaki Kirista wadanda suka hada da Adamawa da Osun .  Dattawan arewan sun yi amannar cewa kauracewa jam’iyyar da suka yi saboda hadin da ta yi na takarar shugaban kasa zai yi tasiri kan jam’iyyar ta APC ta yadda ba za ta yi nasara ba.  Farfesa Doknan Sheni, wanda tsohon shugaban jami`ar Jihar Filato ne  ya ce sun hada kai ne domin  ta wannan hanyar ce  kawai za su iya samun nasara.  ''Da mun hada kai dole za mu ci zabe, APC ba za ta ci zabe ba,  APC za ta ci zabe  ne kawai idan ba mu hada kai ba, ” in ji shi.  Ya kuma yi ikirarin cewa  suna da magana ne da yawun dukkan Kirista  da ke  Arewa.  Sai dai wanann abu ne mai wuya a tabbatar saboda akwai wasu Kiristoci da  har yanzu  suna tare da dan takarar jam’iyyar APC.   Cikin manyan wannan kungiya da suka rada mata suna kungiyar shugabannin al`ummomin arewacin Najeriya har da tsohon kakakin majalisar wakilai, Hon Yakubu Dogara.	https://www.bbc.com/hausa/articles/c0vqxlxq13go
entertainment	Hotunan Afirka na mako daga 15 zuwa 21 na Afrilun 2022	Wasu zaɓaɓɓu kuma ƙayatattun hotuna daga nahiyar Afirka da wajenta a wannan makon: Dukkan hotunan suna da hakkin mallaka	https://www.bbc.com/hausa/labarai-61193560
politics	Abin da ya sa ba zan bar wa 'ya'yana gadon komai ba - Buhari	"Shugaban Najeriya Muhammadu Buhari ya bayyana cewa babban burinsa ga 'ya'yansa shi ne ya tarbiyantar da su domin su kasance masu amfani ba wai ya bar musu abin duniya ba. Ya bayyana haka ne ranar Laraba yayin da ya kai gaisuwar Sallah ga Sarkin Daura Dr Faruk Umar Faruk, a fadarsa da ke birnin na Daura a Jihar Katsina da ke arewacin kasar. ""Abin da na fi mayar da hankali a kansa a ko da yaushe shi ne na tarbiyantar da 'ya'yana yadda za su zama masu amfani duk inda suka samu kansu.  Na gaya wa 'ya'yana, musamman mata, cewa ba za su yi aure ba sai sun kammala karatun digirinsu na farko. ""Sun sani cewa ba zan bar musu gadon komai ba. Babban abin da zan bar musu shi ne na tabbatar cewa sun samu ingantaccen ilimi,"" in ji shi. Shugaba Buhari ya yi kira ga iyaye su bai wa 'ya'yansu tarbiyya ta yadda za su kasance masu tsoron Allah da yin biyayya ga dokokin kasa da kuma yin rayuwa cikin ilimi. ""An daure ni tsawon fiye da shekaru uku bayan na yi shugabancin kasa. A wancan lokacin ne na fahimci [muhimmancin bai wa 'ya'ya tarbiyya], kuma na shaida wa 'ya'yana cewa babbar kadararku ita ce abin da ke kanku, ba abin da kuka mallaka ba,"" a cewar Shugaban Najeriya. Shugaba Buhari ya ce ya kamata a koaya wa matasa da kananan yara darasi kan tarihi, domin hakan zai sa su kasance masu kishin kasa da girmama manya. Ya shaida wa  Sarkin Daura cewa zai rika kai ziyara birnin a-kai-a-kai idan ya sauka daga mulki a shekarar 2023."	https://www.bbc.com/hausa/articles/cg3904ym8wwo
sports	B﻿ajintar da Bayern ta yi a kan Barca a Champions League	R﻿anar Talata Bayern Munich ta doke Barcelona da ci 2-0 a wasan na biyu a cikin rukuni a Champions League a Jamus ranar Talata. Bayern ta fara zura kwallo ta hannun Lucas Hernandez, bayan da suka koma zagaye na biyu daga baya Leroy Sane ya ci na biyu. B﻿ayern Munich ta yi wasa 30 a cikin rukuni ba tare da rashin nasara ba a Gasar Zakarun Turai. R﻿eal Madrid ce mai wannan bajintar tsakanin 2012 zuwa 2017. Bayern ta ci wasa 27 da yin canjaras uku kenan a fafatawar cikin rukuni, ta kuma yi nasara a wasa tara a jere har da bakwai daga ciki da kwallo bai shiga ragarta ba. B﻿ayern ta ci wasa biyu a jere a bana, karo na 14 da take wannan kwazon a Gasar Zakarun Turai. Wannan shi ne karo na 14 da aka fafata tsakanin Bayern Munich da Barcelona a wasannin Zakarun Turai. Kungiyar Jamus ta yi nasara a karo na 10, yayin da ta Sifaniya ta ci biyu da canjaras biyu. Ranar 7 ga watan Satumba Barcelona ta dura 5-1 a ragar Victoria Polzen a Camp Nou, ita kuwa Bayern ta je ta ci Inter Milan 2-0 a wasan farko a cikin rukuni a Champions League.	https://www.bbc.com/hausa/articles/cn0930w8ex2o
religion	Yadda za ku gane idan azumin da kuka yi na Ramadan ya karbu	"Latsa alamar lasifika da ke sama domin sauraron cikakkiyar hirar Sheikh Triumph Limamin masallacin Triump, Sheikh Lawal Abubakar Shu'aib ya ce magabata sun ce dorewar ayyukan alherin da mai azumi ya lakanta a watan Ramadan na nuna irin yadda mutumin ya yi dace a watan. Ya ce ""ba karamar hasara ba ce ga mutum a ce bayan watan Ramadan bai iya ci gaba da abubuwan da ya koya ba na ayyukan alheri kasancewar watan ramadan makaranta ce."" Sheikh Lawal ya kara da cewa magabata na cewa dorewa da ayyukan alheri bayan Ramadan na nuna mutum ya ci jarrabawa a watan Ramadan a saboda haka ya kamata musulmi ya ci gaba da ibada kamar sallar dare da karatun alkur'ani da yawan ciyarwa da kuma kyauta. Dangane da sallar dare, Sheikh ya ce ""ba wai ana nufin mutum ya takuarawa kansa ba. Abin da ake nufi shi ne mutum ya kasance yana sallar dare daidai gwargwado. Abin da ake so shi ne mutum ya dawwama yana aikin alkairi duk kankantarsa."" Har wa yau, Sheikh Lawal ya kuma nanata muhimmancin azumin 'Sitta Shawwal' wato guda shi da ake yi a watan Shawwal. ""Duk wanda ka ji yana cewa azumin Sitta Shawwal bidi'a ne to ko dai bai sani ba ko kuma akwai wani abu a zuciyarsa"", in ji Sheikh Lawal Abubakar."	https://www.bbc.com/hausa/labarai-57149781
entertainment	Kannywood na kan hanyar durkushewa - Zaharadden	"Daya daga cikin fitattun masu shirya fina-finan Hausa a Najeriya ya yi kira ga gwamnatin kasar da ta kai musu daukin gaggawa domin hana harkar fina-finan na Kannywood durkushewa. Zaharadden Sani ya ce Kannywood ta kama hanyar durkushewa kurmus, kuma tallafin hukumomi ne kawai zai iya tserar da su. ""A yanzu babu riba a harkar fim, asara muke yi... Yawancin jarumai na rige-rigen kafa wasu sana'o'in daban,"" in ji shi. A kwanakin nan dai wasu manyan jaruman Kannywood sun kara bazama wurin fadada hanyoyin samun kudadensu. Jarumi Ali Nuhu ya bude wani shagon sayar da kaya a Kano, yayin da Sani Danja da Yakubu Muhammad suka bude gidan hoto. Zaharadden ya ce: ""Na samu labarin cewa gwamnati na shirin yin wani abu kan wannan matsalar, amma ina bayar da shawarar cewa ka da a tallafawa tsirarun mutane domin hakan ba zai kawar da matsalar ba sai dai ya azirta wasu 'yan kalilan"", kamar yadda ya shaida wa Premium Times. Ya kara da cewa duk lokacin da aka bayar da kudi irin wadannan, ""to wasu mutane ne kawai za su wawure domin amfanin kansu"". Sannan ya yi kira da gwamnati da ta gina gidajen kallon fim a arewacin kasar. Tuni dama jarumai mata kamar Rahama Sadau da Hadiza Gabon suka fara sayar da kayayyakin kwalliya da kuma yin tallace-tallace ga kamfanoni. Yayin da wasu kuma kamar su Adam A Zango suka kara kaimi a fagen waka da kuma shirya tarukan wakoki musamman a lokutan bukukuwa kamar na sallah da sauransu. Da ma wasu masu sharhi sun fara alakanta irin wannan fadada harkokin da wasu jaruman ke yi da karancin armashin da fina-finan suke kara yi. Zaharadden ya ce a yanzu aikinsu shi ne su shirya fim su sayar ga DSTV ko Arewa TV, saboda babu riba. ""Na shirya fim (Abu Hassan) kwanaki, inda na tafka asara saboda na kashe kudade amma na buge da sayar da shi ga DSTV a arha. Wannan shi ne abin da muke yi yanzu,"" in ji jarumin, wanda har ila yau ya kware wurin shirya fina-finai. Masu shirya fim sun dade suna kokawa kan satar fasahar da suka ce ana yi musu. Sannan kuma a yanzu suna fuskantar barazana daga fina-finan China da Amurka da Turkiyya da ake fassara wa zuwa harshen Hausa, kuma ake samunsu a tashoshin tauran da'adam cikin sauki."	https://www.bbc.com/hausa/labarai-48753689
sports	B﻿righton ta caskara Chelsea a wasan da Potter ya ziyarci Amex	B﻿righton ta ci Chelsea 4-1 a wasan mako na 14 a gasar Premier League da suka fafata ranar Asabar. K﻿aron farko da Graham Potter ya ziyarci Amex, bayan da ya bar Brighton ya karbi aikin horar da Chelsea a cikin watan Satumba. Minti na biyar da fara wasa Leandro Trossard ya fara cin kwallo, daga baya Chelsea ta ci gida ta hannun Ruben Loftus-Cheek da kuma ta hannun Trevoh Chalobah. H﻿aka aka je hutu Brighton da cin kwallo uku, Chelsea na nema -  karo na uku da Brighton ta zura uku a raga tun kan hutu, inda biyun a karkashin Graham Poter ne. B﻿ayan da suka koma zagaye na biyu ne Kai Havertz ya zare daya, sannan Brighton ta kara na hudu ta hannun Pascal Gross. C﻿helsea ta yi rashin nasara ne, bayan yin wasa shida a Premier ba a doke ta ba har da canjaras biyu daga ciki - ko a baya duk lokacin da kungiyar Stamford Bridge ta yi wannan kwazon a kan doke ta a karawar gaba. W﻿annan nasarar ta zama ta 100 da Brighton ta yi a Premier League. K﻿afin wannan fafatawar Brighton ta fuskanci kungiyoyi 109 duk ta doke su, in banda Chelsea, sai a wannan karon ta yi nasara a kan kungiyar Stamford Bridge. W﻿annan shi ne karon farko da aka doke Potter a wasa na 10 da ya ja ragamr Chelsea da cin shida, tun bayan da ya maye gurbin Thomas Tuchel. B﻿righton za ta buga wasan gaba a Premier League da Wolverhampton, ita kuwa Chelsea Champions League za ta kara da Dinamo Zagreb.	https://www.bbc.com/hausa/articles/c808yqrd7wdo
health	Auren zumunci ka iya jawo wasu cututtuka	"Auren zumunci ko na dangi ba sabon abu ba ne tsakanin ƙabilu, inda wasu ƙabilun suke bayar da matuƙar muhimmanci a kansa domin inganta dangantakar da ke tsakaninsu. Sai dai duk da auren zumunci da ake yi tsakanin ƴar wa da ɗan ƙane, da kuma makamantansu yana da fa'idoji ta ɓangaren zamantakewa da kuma ƙara danƙon zumunci, a kimiyance ta ɓangaren lafiya, likitoci sun ce yana da haɗari. Dr Ibrahim Musa, masanin lafiyar jini  a asibitin koyarwa na Malam Aminu Kano da ke Kano a arewacin Najeriya ya ce auren zumunci yana haifar da ƙarin yiwuwar samun cututtukan da ake gada daga iyaye. Misali, kamar ciwon sikila wanda iyaye sukan kasance suna da nau'in wannan ciwon tare da su, idan aka ci gaba da auratayya ciwon zai ci gaba da yaɗuwa. Sannan masanin ya ce akwai cututtuka da na gado wanɗanda auren zumunci ke haifarwa ba tare iyali sun sani ba. Mujallar Lafiya ta The Lancet a 2013, ta ce ƙwayoyin halittar ma'aurata na iya shafar kowaɗanne ma'aurata, komai asalinsu ko ƙabilarsu. Misali wadda ta auri ɗan uwanta da suke jini ɗaya za ta fi fuskantar matsala a ƴaƴan da za ta haifa. Ko da yake a wani cikakken bayani da Hukumar Lafiya ta Ingila NHS ta yi game da matsalar ta ce ba a cika samun matsala ba a yawancin ƴaƴan da aka haifa ta hanyar auren zumunci, yawanci ana haihuwarsu ne da lafiya. Amma ta ce auren zumunci kamar na ƴar wa da ɗan ƙane ko ƴaƴan wa da ƙanwa, ya fi haifar da matsala ga ƴaƴan da za su haifa da kashi uku zuwa shida, amma kuma matsalar ba mai yawa ba ce. Ana samu matsala idan ma'auratan biyu sun gaji kwayoyin haliyyar da ke da matsala daga iyayensu. Yan uwa daga dangi ɗaya suna da adadi mafi yawa tsakaninsu na ƙwayoyin halittarsu. Ƙwayoyin halittar kuma ginshiƙi ne da ke sarrafa jiki. ƙwayoyin halittar ne ke daidaita launin ido da girmansa da girman ƙafafu da hannaye da sauransu. Ana gadar abubuwa da dama daga iyaye, kamar yadda za mu iya gadar cututtuka da dama daga gare su, ta hanyar ƙwayar halittarsu. Wannan zai iya shafar al'ummar da dama, amma ya fi yawa tsakanin dangin da ke auratayya tsakaninsu. NHS ta ce ana samun matsaloli na gado cikin kowace al'umma a duniya. Kuma al'ummar da ke yin auren zumunci sun fi yawan yaran da ke da matsaloli na gado. A cewar NHS ƴan asalin asalin Pakistan a Birtaniya sun fi yin auren zumunci tsakaninsu, kuma tsakaninsu aka fi samun yaran da ake haihuwa da matsaloli na gado. Matsalar tana faruwa ne idan akwai wata kwayar halitta ta daban a dangi kuma iyayen duka suna da wannan kwayar halittar. Idan a cikin dangin wasu suka auri junansu akwai yiyuwar ƴaƴan da za su haifa su yi gadon wannan ƙwayar halittar daga iyayen biyu. Dr Ibrahim ya ce tun da cutar tana cikin dangi kuma aka ci gaba da auratayya, ciwon zai ci gaba da yaɗuwa daga yayan da aka haifa,"" Sauran cututtukan gado da likita ya bayyana da ake samu ta hanyar auren zumunci sun hada da: Ciwon taɓin hankali da tawaya ta halitta. A cewar likitan, bincike ya nuna ciwon na gado na haifar da yawan yin ɓari. Haka kuma yakan iya kara cutuka da ake gada kamar yawan zubar da jini. ""Ko a kwanakin baya an gano wasu ma'aurata a ƙaramar hukumar batsari ta jihar Katsina waɗanda suka kasance ƴaƴan maza zur, wato uban matar da uban mijin Hassan ne da Hussaini, sai suka haɗa ƴaƴansu aure. ""To ƴaƴan nasu ne suka dinga haifar ƴaƴa masu tawayar halitta, wato ba su da gurbin idanuwa, sannan wani hancinsa ya kwalmaɗe da sauransu. ""To wannan duk ba komai ya jawo ba sai abin da ake kira Fraser II syndrome wato wasu ƙwayoyin halitta na gado da suke da tawaya da ake samu daga jikin dukkan iyayen biyu da ke da alaƙa ta jini,"" kamar yadda Dr Musa ya shaida wa BBC. Auren zumunci kan iya janyo wata nau'in cuta ta kansar ido, kamar yadda tsohuwar babbar jami'ar shirin taƙaita cutar kansa ta Najeriya, Dr. Ramatu Hassan ta bayyana a wata hira da BBC. Cutar na fitowa ne a dai-dai inda ya kamata ido ya gani, sai a haifi yaro da ita a hankali a hankali tana ci gaba da girma, yayin da yaro ya kamata ya fara tafiya sai ya riƙa tuntube kamar yadda likitar ta bayyana. Likitar ta ce auren zumunci ko na dangi da ake yi tsakanin mutane kan yi sanadin a haifi yaro mai irin wannan lalurar. Kasashen da ke da yawan auren zumunci kamar arewacin Najeriya na da yawan cutar kamar yadda likitar ta bayyana. ""Irin wannan cuta ta kansar ido na samuwa ga jarirai tun suna cikin ciki, saboda gado ake yi yawanci, kuma yana faruwa a inda ake yawan yin auren dangi, don haka akwai yiwuwar idan aka ci gaba da auren dangi to kuwa za a ci gaba da samun cutar,'' in ji ta. Masana kiwon lafiya sun bayar da shawarwari cewa samun bayanan likita game da ƙwayar halitta abu ne mai muhimmanci ga dangi. NHS ta ce Bayanan za su yi amfani ga duk wanda ke da matsala ta gado a danginsa ko kuma waɗanda ke da irin wannan damuwar."	https://www.bbc.com/hausa/rahotanni-55164050
politics	Zaben 2023: Mayar da mulki kudancin Najeriya shi ne adalci - Kabiru Gaya	"Wani dan majalisar dattawan Najeriya daga jam'iyya mai mulki ta APC ya ce ya kamata jam'iyyarsu ta tsayar da dan takarar shugaban kasar daga yankin kudancin kasar, kamar yadda aka yi alkawari a baya. Sanata Kabiru Ibrahim Gaya ya ce bai wa yankin kudanci takarar shi ne babban alheri da adalci ga APC, kuma a cewarsa zai sa ta ci zabe a shekarar 2023. Wannan na zuwa ne yayin da rahotanni ke cewa ana zaman dar-dar a jam'iyyar ta APC gabanin zaben fitar da gwani na dan takarar shugaban kasa bayan Shugaba Muhammadu Buhari ya tara gwamnonin jam'iyyarsu, tare da shaida musu cewa ya zabi wanda zai gaje shi kuma yana son su goya masa baya. Sai dai rahotanni sun ce wadannan kalamai ba su yi wa wasu gwamnonin dadi ba. A tattaunawa da BBC Hausa,  Sanata Gaya ya ce: ""Ita siyasa, ko ma duk rayuwar duniya, alkawari ce. Idan ka yi wa dan Adam alkawari, to ka cika alkawarin da ka yi da shi. An yi alkawari da kudu cewa su amince Buhari ya yi mulkin shekara takwas, ya kamata kuma a mika musu, domin su ma su yi shekara takwas."" Da aka tambaye shi cewa babu wanda ya ga wannan yarjejeniyar karba-karba kuma ba ta cikin tsarin mulki, sai ya ce: ""Ai na san ba rubutawa aka yi ba, amma idan ka yi alkawari da mutum, ko da baki ne ba sai ya rantse maka ba."" Ya kuma tabbatar cewa a ganinsa takara kudu za ta tafi a jam'iyyarsu ta APC mai mulkin Najeriya. ""In sha Allah kudu (takarar)  za ta domin shi ne alheri ga APC, kuma shi ne alheri ga Najeriya. Su ma 'yan kudun 'yan Najeriya ne, bai dace a ce kullum sai arewa ce za ta yi mulkin Najeriya ba."" Ya ce ba yana nuna kiyayya ga arewacin kasar ba ne, amma ya ce adalci shi ne ginshiki inda ya kara da cewa idan aka sami adalin shugaba, ko daga ina ya fito sai a mara masa baya."" A halin da ake ciki, jam'iyyar ta APC ta kammala tantance masu neman tsayawa takarar shugaban kasa a inuwarta a ranar Talata. Abin da ya rage mata, shi ne zaben fitar da gwani, kafin ta tunkari babban zaben da ke tafe a shekara mai zuwa. Abin jira a gani shi ne ko gwamnonin APC za su yi wa Shugaba Muhammadu Buhari biyayya ta hanyar yi wa dan takarar da ya zaba mubaya'a kamar yadda a kullum suke fadin suna yi masa biyayya ko akasin haka."	https://www.bbc.com/hausa/labarai-61655189
entertainment	D﻿alilin da ya sa na daina rubuta fim ɗin Labarina - Ibrahim Birniwa	"S﻿hahararren marubucin fina-finan Kannywood Ibrahim Birniwa ya ce ya daina rubuta fitaccen fim ɗin Labarina mai dogon zango saboda rashin jituwa tsakaninsa da masu shirya shi da kuma aiki kan nasa fim ɗin. D﻿uk da cewa rashin jituwa ce ta sa marubucin ya fita daga fim ɗin, sai dai ya ƙi faɗa wa BBC Hausa ainahin abin da ya faru, yana mai cewa ""da ni nake rubuta fim ɗin da zuwa yanzu ya zo ƙarshe"". D﻿a yake magana ta cikin shirin Amsoshin Takardunku na Sashen Hausa na BBC a ƙarshen mako, Birniwa ya ce ba zai yiwu ya koma rubuta labarin fim ɗin ba a nan gaba saboda wasu dalilai. G﻿a masu bibiyar fim ɗin na Labarina, za su lura da daina ganin sunan Ibrahim Birniwa a cikin marubutansa, inda Nasiru Gwangwazo da Yakubu M. Kumo da Saddika Yahaya da Maimuna Beli suka maye gurbin sa. B﻿irniwa ya ce duk da ba salin-alin suka rabu da mashiryan Labarina ba, wanda Aminu Saira ke ba da umarni, amma dai ba baram-baram suka rabu ba kamar taurarin fim ɗin Nafisa Abdullahi (Sumayya) da Nuhu Abdullahi (Mahmud). ""﻿Kafin fim ɗin Labarina, mun yi ayyuka da dama da Aminu Saira, wasu manyan fina-finai da ya ba da umarninsu, ni ne na rubuta su, saboda haka muna da alaƙar da ba za a yi baram-baram ba,"" in ji shi. ""﻿Abin da ya faru bai kai a kira shi baram-baram ba duk da cewa ba haka aka so ba. Kamar yadda na faɗa, akwai ayyukana da na saka a gaba."" Yanzu haka fim ɗin Labarina da ake haskawa a tashar Saira Movies ta dandalin YouTube da kuma tashar talabijin ta Arewa 24 na zango na biyar bayan fara haska shi a watan Yulin 2020. I﻿brahim Birniwa ne marubucin fim ɗin har zuwa tsakiyar zango na uku, kamar yadda ya faɗa wa BBC. Da aka tambaye shi ko akwai yiwuwar ya ci gaba da rubuta fim ɗin, ya amsa da cewa: ""Ko da akwai yiwuwar dawowar ma zan ce maka a'a, saboda da ni nake rubuta labarin da na kai shi wajen da ya kamata a ce ya ƙare. ""﻿Sannan ko su da suke rubutawa ma ina tsammanin sun zo ƙarshe. Wataƙila sun gama rubuta labarin daga nan har zuwa ƙarshe."" B﻿BC ta tuntuɓi Aminu Saira game da zargin amma ya ce ""ba na son saka baki a irin waɗannan maganganun, ba zan ce komai ba"". B﻿irniwa ya ce aikin da ya sa a gaba shi ne na 'Matasa Games' da ake haskawa a gidan talabijin na Arewa 24, wanda ya ce ""yanzu ma aka fara haska shi""."	https://www.bbc.com/hausa/articles/c4nr7jn1p1ro
business	Manyan abubuwa biyar da suke durkusar da darajar naira	"Masana harkokin tattalin arziki a Najeriya sun bayyana cewa muddin kasar ba za ta yi kokarin shawo kan manyan matsalolin da ke haifar da faduwar darajar naira ba, za a ci gaba da fuskantar matsin tattalin arzikin da ya wuce wanda aka fuskanta a baya. Faduwar darajar nairar musamman a kan dalar Amurka wacce aka fi amfani da ita wajen kasuwancin kasa da kasa a duniya na kara jefa 'yan Najeriyar cikin matsanacin hauhawar farashin kayayyaki a kasuwannin cikin gida. A karshen watan Agustan shekarar 2021 ma darajar nairar ta yi sabuwar faduwar da ta dade ba ta yi  ba, inda darajarta ta yi kasa da 527 a kan dalar a kasuwar bayan fage, kwanaki kadan bayan Babban Bankin ya hana kananan 'yan kasuwa yin hada-hadar canjin kudaden waje a kasar. Babban Bankin ya haramta sayar da dala ga 'yan kasuwar canjin saboda zarginsu da bin hanyoyi na halatta kudin haram. BBC tattauna da Dakta Mohammed Shamsuddeen wani masanin tattalin arziki a Najeriya game da abubuwan da ke saka darajar naira yawan faduwa, inda ya fara da bayyana cewa akwai abubuwa da dama da ya kamata a duba wadanda muddin ba a magance su ba za a ci gaba da fama da wannan matsala. Dakta Shamsuddeen ya bayyana cewa dogaro da man fetur da kasar ta dade tana yi ya kara sa darajar naira faduwa musamman idan aka danganta da dalar Amurka. Masanin ya kuma ce ko shakka babu man fetur shi ne babbar hanyar da Najeriya ke samun kudaden shiga na kasar waje, don haka a duk lokacin da kasuwar man fetur ta yi kasa a duniya hakan na nufin Najeriya ba za ta samu kudaden kasashen waje ba kenan da za ta bayar a cikin kasa. ""Wannan tabbas zai janyo darajar naira ta fadi, domin za ka ga cewa akwai nairar da yawa a kasuwa yayin da ita kuma dalar ta yi karanci don haka sai ta yi tsada kenan a kasuwa."" ""Muddin ba fadada hanyoyin samun kudaden shiga daga kasashen waje Najeriyar ta yi ba,  za a yi ta fama da irin wannan matsalar a duk lokacin da kasuwar man fetur ta fadi a duniya,"" in ji Dakta Shamsuddeen. Batun yawan cin bashi daga kasashen waje na daga cikin abubuwan da masanin ya bayyana cewa na kara karya darajar nairar saboda irin sharuddan da ake gindaya wa kasashe ciki har da Najeriyar a duk lokacin da suka ciyo bashin. ""Musamman basussuka daga hukumomi wadanda aka gina su a kan tsari na jari hujja, a duk lokacin da aka ciyo bashi irin wadannan kungiyoyi daya daga cikin sharuddan da suke saka wa misali za su tilasta wa Najeriya ne ta rage darajar naira a gwamnatance ko kuma a yi kokarin hade farashin nairar a kasuwa da kuma a hukumance,"" ya ce. Ya kara da cewa: ""Kuma daga baya-bayan nan shi ne kusan babban abin da ya sa babban bankin kasa ya yi ta rage wa naira darajarta."" Har ila yau wani batu da masanin ya fito da shi game da abubuwan da ke sa darajar naira ta karye shi ne dabi'ar yawan son amfani da kayyakin kasashen waje a tsakanin 'yan Najeriyar da su kansu mahukuntan kasar. ""Ya zama dabi'ar 'yan Najeriya da su kansu mahukuntan kasar a ko da yaushe sun fi kaunar sayen kayayyakin da aka sarfafawa a kasashen waje ko da kuwa ana yin irin sa a cikin gida ya zama kamar wani abu na yayi ko wayewa,"" Dakta Shamsuddeen ya bayyana. Ya kuma ce haka ma ko a bangaren lafiya da ilimi ne sai ka ga mutum ba zai kai 'ya'yansa ko kuma shi kansa makarantu ko asibitocin da ake da su a cikin kasa ba idan yana da hali, komai kyawunsa kuwa. ""Za ka ga idan lalura ta samu sai dai a nemi kudaden waje a tafi wata kasar, haka ita ma gwamnati wajen bayar da kwangiloli ko sayen kayayyaki yawanci ta fi dogara da na kasashen waje, kamar ba ta yarda da kamfanoni da masana'antun kasar ba,"" in ji masanin. Duk wadannan a cewar masanin, idan aka hada gaba daya da bukatu na yau da kullum na 'yan kasa ya zama cewar an dogara kusan kacokan da shigo da kayayyaki daga kasashen waje - ya sa bukatar kudin kasar wajen ta yi yawa kuma a duk lokacin da suka yi karanci dole su yi tsada wanda aka ke nufin dole darajar naira ta karye. Ta wani gefen kuma 'yan kasuwar bayan fage ko kuma 'yan canji a cewar Dakta Shamsuddeen su ma suna da tasu gudumawar wajen karya darajar naira, inda su kan rika yin magudi wajen sayar da dalolin, duk kuwa da cewa a lokuta da dama su kan samu dalar ne da sauki daga gwamnati. ""Su kan rika boye ta su tura ta wata hanya da ba ta kamata ba, don kawai ta yi tsada su ci riba mai yawa ko su boye ta su haddasa karancinta da gangan. ""Saboda idan ta yi karanci dole farashinta zai tashi, kenan darajar naira ita kuma ta sake faduwa,"" ya ce. Matsalar cin hanci da rashawa da ta yi katutu a Najeriya wanda masanin ya ce za ka ga jami'an gwamnati da masu hannu da shuni na yin kyauta da dala a cikin kasa, ko idan suna bikin 'yayansu, suna lika wa 'ya'yan nasu, da 'yan uwansu, da abokansu dalolin ko kuma wasu kudaden kasar waje. ""Wannan shi ake kira dolarisation na tattalin arziki - ma'ana ka dauko kudaden da ba na kasarku ba kana kashewa a cikin kasarku saboda ka nuna ka isa ko kuma saboda ka raina kudaden kasarku,"" Dakta Shamsuddeen ya bayyana. Sannan kuma a cewarsa a duk dai a bangaren cin hanci da rashawa, abubuwan nan da ake bayarwa na kaso na kwangila yawanci kamfanonin da za su bayar da irin wannan kaso ga jami'an gwamnati da suka ba su kwangilar sai sun nemo dala saboda harkar kudi ce da ba za a yi ta asusun ajiyar banki ba. ""Saboda ita naira tun da darajarta ta karye, ba zai yiwu a yi amfani da ita ba saboda yawan da za ta yi - guda dari na bandir din dalar Amurka ya kai naira miliyan biyar kudin Najeriya,"" ya ce. ""Don haka wannan cin hanci da rashawa shi ma ya taimaka kwarai da gaske wajen kara yawan dalolin da ake bukata a cikin kasa, kana shugabannin siyasa sun fi 'yan kasuwa ajiyar dala a gidajensu da sauran wuraren da suke boye kudaden kasar waje."" Masanin ya kuma bayyana cewa muddin ana son a nemi mafita game da wannan matsala lallai sai an yi gyara ga al'amarin in ba haka ba za a yi ta fama."	https://www.bbc.com/hausa/rahotanni-58752677
politics	Abin da ƴan Najeriya ke cewa game da daliget a shafukan sada zumunta	"Tun bayan da aka fara zaben fitar da gwani a jam'iyyun Najeriya, kasuwar daligets ta buɗe inda suke ta cin karensu babu babbaka. A irin waɗannan lokuta daligets kan samu kuɗaɗe daga wajen ƴan takara, wanda wasu ke cewa harka ce ta ""daga bana sai baɗi"", amma a zahiri ana nufin daga wannan shekarar sai kuma bayan wasu shekaru hudun. Sannan a wannan kakar zaɓen fitar da gwanin na 2022 gabanin zaɓukan 2023, ba aljihun daligets ba ne kawai suka cika, har da sake samun suna da yin tashe a cikin al'umma, wataƙila saboda tasirin kafofin sada zumunta. Tun daga farkon wannan makon ake ta tattauna batun daliget a shafuka daban-daban, wanda hakan yana daga cikin abin da ya ƙara fito da su da ayyukansu a idon duniya. Yayin da wasu ke ta yi wa daliget wasa da raha da tsokanarsu da nuna yadda lokacin ƙarfin ikonsu ya zo, wasu kuma zagin su da zargin su da ""kwaɗayin abin duniya suna ƙin zaɓar waɗanda suka dace suke yi."" Me ake cewa a shafukan sada zumunta? Kalmar #deligates na daga cikin wacce aka fi ambatarta sosai a shafukan sada zumunta a Najeriya a baki ɗayan wannan makon. @AishaYesufu ta rubuta cewa: ""Idan daligets ba su zaɓar muku ƴan takarar da kuke so ba, to ku rama ta hanyar ƙin zaɓar jam'iyyarsu a manyan zaɓuka. Ku gaya wa jam'iyyun cewa ba za ku zaɓe su ba! Idan kuka ci gaba da cewa dole Jam'iyya kaza da kaza ce za su yi nasara, to waɗannan daligets ɗinza su ci gaba da zaɓar muku da ƴan takarar da ba kwa so."" @SavvyRinu ya ce: Babu wata dimokradiyya da ake bi a tsarin wakilan jam'iyyu. Daligets ba za su taɓa yin biyayya ga Najeriya da al'ummarta ba. Biyayyarsu ga masu hannu da shuni ne da shugabannin da suka naɗa su a matsayin daliget tun farko."" Ga sauran kamar haka: Oke Umurhohwo @OkeStalyf ya ce: ""Ka ji tsoron daliget kamar yadda za ka ji tsoron Delilah 😂."" MUSTAPHA @angry_ustaaz ya ce: ""A da dai bai wa daliget cin hancin nan a ɓoye ake yi, amma abin da ban tsoro ganin yadda ba a ma ɓoye shi a yanzu. ""Wato a taƙaice dai ba maganar ɗan takara nagari ko mugu ake yi ba, magana ce ta wanda ya fi ba da kuɗi, me zai hana su yi ta sace kuɗaɗen al'umma? Wani ɗan Najeriya mai sharhi kan al'amuran yau da kullum kuma malamin wata jami'a a Amurka, Farooq Kperogi ya rubuta a Facebook cewa: ""Zaɓen fitar da gwani da ake yi a faɗin Najeriya wanda daliget-daliget ke sayar da ƙuri'unsu a bayyane ga wanda ya fi ba su kuɗi mai yawa, shi ne yanayi mafi ƙasƙanci a siyasar Najeriya. ""Ban taɓa ganin wani abu makamancin haka ba. Kenan dai a 2023 za mu samu shugabannin da suka sayi daliget ba ko kunya don samun muƙamansu. Me zai faru sakamakon hakan?"" Wasu rahotanni sun ce tuni wasu ƴan takarar da suka sha kaye a zaɓukan fitar da gwanin suka karɓo kuɗaɗensu a wajen daliget din. Jaridar Daily Trust ta ruwaito cewa ɗan tsohon matakimakin shugaban Najeriya Namadi Sambo, ya bi daliget ɗin har gida ya karɓo kuɗaɗen da ya ba su, bayan da mafi rinjaye su azaɓi abokin karawarsa. Adam Namadi wanda ke takarar ɗan majlisar wakilai a ƙaranmar hukumar Kaduna ta Arewa, ya nemi daliget din su mayar masa da naira miliyan bibbiyun da ya ba su kafin zaɓen. Shi mutumin da ya so yi wa jam'iyar PDP takarar gwamna a Jihar Kaduna da ke arewacin Najeriya a zaben 2023, Sanata Shehu Sani, ya ce daliget biyu ne suka zabe shi, kuma ko sisi bai ba su ba. Sanata Sani ya bayyana haka ne a sakon da ya wallafa a shafinsa na Tuwita ranar Alhamis. A cewarsa, bai san wadanda suka zabe shi ba, yana mai cewa daliget kusan 300 ne suka kira shi suna masu bayyana masa cewa suna cikin mutum biyun da suka zabe shi. Ya taya Honorabul Isah Ashiru, mutumin da ya lashe zaben. Daliget shi ne mai kaɗa ƙuri'a a zaɓen fitar da gwani na jam'iyya. Ƴaƴan jam'iyya a matakan mazaɓu na ƙanana hukumomi su ne suke zaɓar daliget daga tsakanin su. Sai dai ana ganin duk jihar da ake da gwamna a jam'iyya mai ci, to ana zargin gwamna shi ke da ruwa da tsaki na zaɓar daliget ɗin. Daliget biyar-biyar kawai ake zaɓa daga kowace mazaɓa don yin zaɓukan fitar da gwani a zaɓen gwamnoni da ƴan majalisar dattijai da ƴan majalisar wakilai da ƴan majalisar dokoki ga jam'iyyar APC. Amma ga jam'iyyar PDP, mutum uku ake zaɓa daga kowace mazaɓa."	https://www.bbc.com/hausa/labarai-61596381
entertainment	...Daga Bakin Mai Ita tare da Farida Jalal	Danna hoton da ke sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 94, BBC ta tattauna da Farida Jalal, wata tsohuwar fitacciyar ƴar wasan fim, inda ta amsa tambayoyin da suka shafi rayuwarta.	https://www.bbc.com/hausa/media-61167916
politics	Yadda matasan Najeriya ke nuna wa ƴan takarar shugaban ƙasa goyon baya	A ranar 25 ga watan Fabrairun 2023 ne za a zaɓi sabon shugaban Najeriya, kuma matasan ƙasar sun dage wajen yi wa ƴan takarar da suke goyon baya kamfe a fili da kuma ta shafukan intanet. Ba a taɓa ganin matasan ƙasar sun shiga ana damawa da su a harkar yaƙin neman zaɓen ba kamar wannan karo. Kuma hakan na nuna cewar suna da shauƙin taka muhimmiyar rawa wajen zaɓen wanda zai gaji Shugaba Muhammadu Buhari. Babu yadda za a yi ƴan siyasa su ci nasara a zaɓe matuƙar ba su samu haɗin kan mata da matasa ba a ƙasar, kasancewar su ne suka fi yawa a masu kaɗa ƙuri’a, kamar yadda alƙaluman hukumar zaɓen ƙasar mai zaman kanta suka bayyana. Da alama matasan sun gane irin tasirin da suke da shi a batun zaɓe na ƙasar, kuma suna son amfani da wannan damar wajen nemar wa ƴan takarar da suke so goyon baya. Matasan na nuna goyon bayan nasu ne ta hanyar shirya gangami, ko bi gida-gida domin tattaunawa da mutane, ko kuma tattaunawa ta shafukan sada zumunta. Ƴan takara 18 ne ke neman kujerar shugaban ƙasa a Najeriya a zaɓen na shekara ta 2023, BBC ta duba yadda magoya bayan ƴan takarar ke nuna goyon baya ga ƴan takaran nasu. Magoya bayan ɗan takarar shugaban ƙasa na jam’iyyar Labour Party (LP) Peter Obi, sun gudanar da gangamin mutum miliyan ɗaya domin nuna goyon bayansu gare shi da mataimakinsa Datti Baba Ahmed. Magoya bayan, waɗanda ke yi wa kansu laƙabi da ‘Obidients’, sun gudanar da gangamin ne a garin Lafia na Jihar Nasarawa a cikin watan Agusta. Bayan haka, sun gudanar da wani gangamin a garin Yenagoa na Jihar Bayelsa a cikin watan Satumba. Haka nan, sun gudanar da wani gangamin a ranar ɗaya ga watan Oktoba a Legas, yayin da ake murnar zagayowar ranar da Najeriya ta samu ƴancin-kai. Magoya bayan ɗan takarar shugaban ƙasa na jam’iyyar All Progressive Congress (APC), Bola Ahmed Tinubu, sun yi gangami a cikin watan Oktoba, wanda suka yi wa laƙabi da gangamin mutum miliyan biyar. Magoya bayan waɗanda kan yi wa kan su laƙabi da ‘Batist’ sun yi amfani da gangamin wajen nuna goyon bayansu ga gwamnan Jihar Legas Babjide Sanwo-Olu da mataimakinsa Femi Hamzat, waɗanda ke neman a sake zaɓen su a shekara mai zuwa. Shugaban kwamitin kula da tashoshin mota na jihar Legas, Musiliu Akinsanya, wanda aka fi sani da MC Oluomo ne ya jagoranci gangamin na goyon bayan Tinubu da mataimakinsa Kashim Shettima. Mata da maza magoya bayan jam’iyyar Peoples Democratic Party (PDP) a jihar Niger sun fita kan tituna domin nuna goyon bayansu ga ɗan takarar shugaban ƙasa Atiku Abubakar, da mataimakinsa Ifeanyi Okowa. Gangamin na mutum miliyan ɗaya ya fara ne daga ƙofar shiga birnin Minna, zuwa shataletalen Bahago. Mutanen, waɗanda suka yi wa kansu laƙabi da ‘Atikulaes’ sun kuma yi amfani da damar wajen yi wa ɗan takarar gwamna na jam’iyyar a jihar, Liman Kantigi da mataimakinsa Samuel Gwomna, kamfe. Ɗan takarar shugaban ƙasa na jam’iyyar New Nigeria Peoples Party (NNPP), Rabiu Musa Kwankwaso, ya ga yadda magoya bayansa suka nuna masa ƙauna, lokacin da ya je garin Maiduguri na Jihar Borno domin buɗe ofishin jam’iyyar a cikin watan Agusta. Dubun-dubatar mutane ne suka fito domin nuna masa goyon baya a garin na Maiduguri, inda ya ce matuƙar dukkanin mutanen da suka fito a wannan ranar suka goya masa baya, suka fito a ranar kaɗa ƙuri’a suka zaɓe shi, to kuwa babu shakka shi ne zai lashe zaɓen shugaban ƙasa. Magoya bayan ɗan takarar shugaban ƙasa na jam’iyyar Africa Action Congress (AAC) sun yi gangami domin nuna masa goyon baya, tare da mataimakinsa Magashi Garba, a zaɓen shugaban ƙasa mai zuwa. Haka nan magoya bayan ɗan takaran na ci gaba da nuna masa goyon baya a shafukan sada zumunta. Wasu masana dai sun ce matuƙar waɗannan matasa da ke nuna goyon baya ga ƴan takaran ba su yi ƙoƙari sun karɓi katinsu na zaɓe ba, to kuwa ƙoƙarin nasu zai iya zama maras amfani. Ƙungiyar haɓɓaka mulkin demokraɗiyya da kare ƴancin bil’adama ta YIAGA Africa ta ce kashi 46.3% daga cikin kashi 51.11% ne na matasan da suka yi rajistar zaɓe a shekara ta 2019 ne suka kaɗa ƙuri’a a lokacin zaɓe.	https://www.bbc.com/hausa/articles/czk191kn3n3o
sports	Chelsea ta nada Vivel sabon daraktan wasanninta	Chelsea ta nada Christopher Vivel, a matsayin sabon daraktar wasannin Kungiyar. Vivel wanda dan kasar Jamus ne na da shekaru 36, kuma kafin sabon mukamin nasa shi ne ke jagorantar masu farautar yan wasa a RB Salzburg a Austria. Shi ne ya yi uwa da makarbiya wurin kawo Erling Haaland Red Bull Salzburg a 2019. Vivel zai maye gurbin tsohon golan Chelsea Petr Cech, wanda ya bar kungiyar bayan shekaru uku. Mai kungiyar Todd Boehly ya ce matashin zai taimaka wa koci Graham Potter. ''Ayyukan da ya yi a Jamus da Austria an gani a kasa. Kuma muna da kwarin gwuiwa cewa zai cigaba irin wadannan ayyuka a Chelsea.'' In ji Boehly. A nasa jawabin Vivel ya ce '' Chelsea ta dauko wani jan aiki na habaka kwallon kafa, kuma ina alfahari da zuwa kungiyar.'' Chelsea za ta dawo buga wasannin Premier League a ranar 27 ga watan Disamba bayan dawowa hutun gasar kofin duniya, inda za ta kara da Bournemouth a filinta na Stamford Bridge da ke London.	https://www.bbc.com/hausa/articles/c165jd2kk1lo
health	Abin da ya sa teku yake da muhimmanci ga rayuwa a doron kasa	Danna hoton da ke sama domin kallon bidiyon: Teku ne ya mamaye kashi 70 cikin dari na fadin duniya. Yana samar da kashi 50 na iskar da muke shaka sannan yana tsotse iska mai yawa da ba a bukata daga doron kasa. A yayin da ake soma gudanar da wani babban taro na Majalisar Dinkin Duniya a Portugal, wannan bidiyon ya yi bayani kan dalillan da suka sa ya kamata mu kare teku.	https://www.bbc.com/hausa/media-61952634
business	Abin da masana suka ce kan sayen bindiga 7,000 da gwamnatin Zamfara za ta bai wa 'yan sintiri	"Masana harkar tsaro a Najeriya sun bayyana matakin gwamnatin Zamfara na samar da bindiga 7,000 ga ƴan sa-kai domin ƙarfafa musu gwiwar yaƙi da ƴan bindigar da ke addabar jihar a matsayin abin yabawa saboda tsaron al'umma hakki ne na kowa. Wani mai sharhi kan harkokin tsaro a kasar Group Captain Sadiq Garba mai ritaya ya shaida wa BBC cewa babu laifi a dauki irin wannan matakin saboda sau da yawa ana samun koke-koke cewa jami'an tsaro ba su da isassun kayan aiki. ""Idan gwamnatocin jihohi ko gwamnoni suka kara musu don su ma su ba da tasu gudummawa kuma zai kara karsashi kuma za su nuna cewa suna godiya da abin da sojoji da jami'an tsaron su ke yi."" A cewarsa, an kai matakin da ya kamata kowa ya ba da tasa gudummawar domin tabbatar da cikakken tsaro amma ""duk wani taimako da za a yi ya zama taimako na kayan aiki, taimako na kudi hannu da hannu yana da nashi nakasun."" Masanin ya ce akwai bukatar mahukunta su yi tsarin da zai taimaka wajen tantance mutanen da za a horar tare da danka masu makami…ka da a karshe su dauki kara da kiyashi ko su yi  kitso da kwarkwata. ""Idan aka ce za a zabi mutanen gari a basu bindiga, sai a yi kaffa-kaffa a ga cewa ba a ba batagari bindiga ba, saboda idan ka ba batagari bindiga shi kuma maimakon ka nemi gyaran targade za ka nemo karaya - saboda za ka samu mutumin da shi kuma ka bashi damar cin zarafin mutane."" Ya ce mutane wani lokaci ""suna kuskure sai suga kamar yaron da ya gagara ko yaro da aka san da kwaya toh irin shi za a je a dauka a irin wannan aiki - toh a gaskiya idan ka yi irin wannan ka daukowa kanka wata rigimar."" Bayanai na cewa matasa da dama daga yankunan da ke fama da matsalolin tsaro a Najeriya sun yanke shawarar sadaukar da kansu domin kare al'umominsu. Sai dai masana na ganin akwai bukatar hukumomi su yi wani tsari na musamman na yadda za a yi da mutanen da aka koya musu sarrafa makami irin bindiga bayan kura ta lafa - wato ko a juya su zuwa cikakkun jami'an tsaro…ko kuma a sama musu wata madogara saboda a cewarsu rashin yin hakan na iya zama matsala."	https://www.bbc.com/hausa/articles/cldz22q92dqo
business	Anchor Borrowers: Manoma sun zata tallafin Buhari kyauta ne	"Kebbi na daya daga cikin jihohin da aka fi noman shinkafa a Najeriya inda Allah ya wadata jihar da yanayi na wurin da ya dace da noman rani wanda aka dade ana yi a jihar. Kuma yadda gwamnatin tarayya ta ce ta mayar da hankali ga bunkasa sha'anin noma,  yasa mutane da dama suka rungumi noman musamman na shinkafa. A shekarar 2015 ne Gwamnatin Tarayya ta kaddamar da shirin tallafa wa kananan manoma da bashi da ake kira Anchor Borrowers domin bunkasa noma. Kusan Naira biliyan 54 gwamnatin Najeriya ta ware wa shirin na Babban Bankin kasar. Kuma manoma da dama ne suka ce ya sauya rayuwarsu. Shirin ya shafi bayar da tallafii ga kananan manoma musamman kayan noma na injunan ban ruwa da iri da takin zamini. Sannan haramta shigo da shinkafa da gwamnatin Buhari ta yi ya kara zaburar da manoma rungumar noman shinkafa. Kimanin mutum dubu 100 ne hukumomi a jihar Kebbi suka ce sun amfana da tallafin bashin da ake ba kananan manoma karkashin shirin Anchor Borrowers. Abdullahi Sai'du Argungu Maigandu mamba a kwamitin Anchor Borrowars na gwamnatin Kebbi ya shaida wa BBC cewa arzikin da ake samu yanzu ya lunka na baya kafin zuwan Anchor Borrowars. ""Kafin Anchor Borrowers manomi na samun tan uku zuwa hudu a kadada, amma yanzu manomi na samun tan takwas zuwa tara a kadada."" Kungiyar manoman shinkafa ta jihar Kebbi ta ce sama da tan miliyan uku ake samarwa na shinkafa duk shekara a jihar bayan shigowar Anchor Borrowers. Shugaban kungiyar manoman shinkafar Muhammadu Sahabi Augie ya shaida wa BBC cewa duk shekara adadin karuwa yake na shinkafar da ake samarwa a jihar Kebbi. Wani manomin shinkafa a Argungu Sani Sa'adu Wangarawa ya ce ya samu arziki bayan samun tallafin na Babban Bankin Najeriya, yayin da kuma wasu manoman suka ce tallafin da aka ba su bai taka kara ya karya ba. Shehu Jaji Illelar Yari, wani manomi a Birnin Kebbi ya ce naira dubu 70 kawai aka ba shi a matsayin tallafi ba tare da samun taimakon sauran kayayyakin da ake bayar wa ba karkashin shirin Anchor Borrowers. Manoma ba su fahimci bashi ba ne Duk da shirin Anchor Borrowers ya yi tasiri ga rayuwar manoma amma shirin na fuskantar kalubale inda da dama daga manoman ba su fahimci cewa bashi ne aka ba su. Manufar shirin shi ne taimakawa manoma da bashin kudi da kayan aiki, idan sun samu amfanin gona su biya bashin da aka taimaka masu da shi. Amma rashin biyan bashin da aka ba manoman shi ne babban kalubalen da shirin ke fuskanta. Wasu manoman sun zata tallafi ne kyauta daga Shugaba Buhari inda wasunsu suka ce ba su taba kai ko kobo da sunan biyan bashin ba. Kungiyar manoman shinkafa reshen jihar Kebbi ta ce kalubalen da ta ke fuskanta kenan, inda shugabanta ya ce an fara daukar matakin shari'a kan manoman da suka karbi bashin suka kasa biya. ""Da yawa daga manoma sun yi tunanin kalmar tallafi da ake cewa sun dauka kyauta ake nufi,"" in ji Sahabi Augieshugaban kungiyar manoma shinkafa na jihar Kebbi. Ya ce rashin fahimtar tsarin da rashin biyan bashin shi ke kawo cikas ga manufar da ake son cimma. Sharuddan bashin ga manomi Anchor Borrowers tsari ne da ya shafi banki kuma yana da sharudda da dole sai manomi ya cika su kafin ya samu tallafin. Dole sai manomi ya mallaki asusun banki da lambar BVN kuma ya kasance gonar manomi ta kai daga kadada daya zuwa biyar. Kuma hukumomin da ke bayar da tallafin sun ce bashin na zuwa ne ta hanyar kungiya. ""Manoma za su hada kansu ne ta hanyar kungiya kuma za su samu tallafin idan sun cika sharudda,"" in ji Maigandu. Kamar yadda wasu manoman suka ce tallafin da aka ba su bai taka kara ya karba, wasu kuma na cewa sun dade suna neman bashin amma ba su samu ba duk da cewa suna noman da gaske. Wasu manoman sun yi zargin cewa ana sa siyasa a tsarin Anchor Borrowers sai masu kafa ake ba, zargin da kwamitin shirin na jihar Kebbi ya musanta. Maigandu ya ce tallafin da ake ba manoma shi ne tallafin da ya kai N250,000 amma ba kudin baki daya ake ba manomi ba. ""Ana ba manomi kayan aiki da suk hada da iri da injinin ban-ruwa da maganin kwari na rabin kudin."" ""Sai manomi ya cika sharuddan da aka gindaya da ka'idojin shirin kafin ya samu tallafin,"" in ji shi. Ga ci gaban shirin da dorewarsa akwai bukatar kara wayar da kan manoma wadanda yawancinsu mutanen karkara ne. Me ya sa shinkafa ke tsada? Bunkasar noman shinkafa a jihar kebbi ne dai ya haifar da yawaitar kamfanonin sarrafa shinkafar da suka hada da manyan kamfanoni da kanana. Kuma samuwarsu ya bude wa manoma kasuwa inda a nan take, abin da suka noma za su sayarwa kamfanonin da za su sarrafa su gyare su sa buhu kamar 'yar waje su sayar a sassan Najeriya har zuwa kasashe makwabta. Sai dai duk da budewar kasuwar manoman shinkafa da masu sarrafa ta amma a jihar Kebbi kuka ake da tsadar farashinta a kasuwa. Wasu mutanen jihar Kebbi na mamakin yadda duk da noman shinkafar da ake amma kuma har yanzu farashinta na tsada. ""A nan jihar Kebbi sai ka samu shinkafa 'yar waje ta fi wadda aka noma a nan sauki, farashin Labana ya kai N16,600 inda 'yar waje har N14,500 kana samunta"" a cewar wani magidanci a Birnin Kebbi. Amma duk da ana ganin bashin da ake bayarwa da ruwa ga manoma na yin tasiri ga noman shinkafa da ke sa ta yi tsada a kasuwa, amma manoman na ganin masu sarrafa shinkafar ne ke tsawwala farashinta. Shugaban kungiyar manoma shinkafa reshen Kebbi ya ce akwai hanyoyi da dama da kamfanonin sarrafa shinkafar za su iya mayar da kudadensu daga amfanin da suka samu na shinkafar a lokacin sarrafawa. Amma manyan kamfanonin sarrafa shinkafar a jihar Kebbi sun ce farashinsu ya dogara ne da yadda suka samu shinkafar da kuma wahalar da suka sha wajen sarrafa ta. ""Muna la'akari da yadda muka saye shinkafar da kuma kudin wuta da ruwa da biyan ma'aikata da wahalar sarrafata,"" kamar yadda Abdullahi Idiris Zuru babban manajan kamfanin Labana a jihar Kebbi ya shaida wa BBC. Yadda dai shinkafa ta koma abincin mai kudi da talaka a Najeriya, ya kamata ace wadda ake nomawa a kasar ta yi saukin da za a yi gaggawar rungumarta hannu biyu bayan  matakin da gwamnati ta dauka na haramta shigo da ta waje. Akwai kuma bukatar kara daukar matakai na inganta noman musamman a jihar Kebbi da ake noman shinkafar rani da damana."	https://www.bbc.com/hausa/labarai-51607032
religion	Ku San Malamanku tare da Malam Garba Tudun Wada Gombe	"Malam Garba Tudun Wada a Gombe haifaffen jihar Sokoto ne kuma a can ya taso, daga baya ya koma Gombe inda ya yi karatunsa da kuma harkokin da'awa da wa'azi. Ya fara karatu tun daga na farfaru da babbaƙu a wajen wani malami, Malam Buba na makarantar allo. Bayan nan kuma ya yi ""saukar zuƙu"" daga nan ya yi karatu a wajen Malam Muhammadu Basakkwace. Bayan da ya koma Gombe ya kafa makarantar koyar da yara alkurani. A duk lokacin da malam Basakkwace ba ya nan malam Garba ke koyar da yara, amma a lokacin da yake nan to shi ma yana daga cikin masu koyo, in ji shi. Ya ce an shafe shekaru ana tafe har makarnta ta ɗaukaka ta faɗaɗa. ""A haka ilimina ya bunƙasa har na zama cikakken malami a makarantar."" Ana tafe a haka har ya kasance yana wakiltar Malam Basakkwace a al'amura da yawa. Ya ce yau shekara takwas kenan da rasuwar Malam Basakkwace shi ya karɓi ragamar makarantar wacce ke da ɗalibai daga Balanga da Billiri da Bajoga da Dadin Kowa wato Yamaltu Deba da Dukku. A dalilin da'awa akwai wurare masu nisa ma da na shiga da ƙafa da suke ce min ba su taɓa jin ma labarin Al-ƙur'ani ba. ""Na taba zuwa wani gari muka je masallaci da asuba na same shi maƙil, amma sarkin ya ce min dalilin wa'azin da taba zuwa na yi musu ne ya sa suke zuwa sallar asuba. ""Akwai inda na je wa'azi suka ce tun wa'azin da na je na musu shekara goma baya suna amfani da shi sosai. Hakan ya sa na kan ji daɗi sosai."" Malam ya ce a cikin surorin Al-ƙur'ani ya fi shan wahala a haddar Suratu Mudaffidin. A ƙasashen da ya taba zuwa kuwa ya ce daga Saudiyya sai Sudan sai Chadi. Sannan ya je Umra da Hajji sau bakwai. Sannan ya ce a nan gaba yana son zuwa ƙasar Syriya don ya ga ƙaburburan wasu annabawa da ke can. A ɓangaren abinci kuwa Malam ya ce ya fi son abin da ya shafi amsara da shinkafa, sai kuma miyar kuka. Malam yana da mata huɗu da ƴaƴa 42 da da jikoki 55. Babban burinsa shi ne ya ga addinin Musulunci na tafiya ana kuma karanta Al-ƙur'ani. Sannan yana burin ya ga duk Musulmi ya samu kyakkyawan ƙarshe da gamawa lafiya. Malam ya ce a tambayoyi kuwa an fi yi masa tambaya a kan matsayin addinin Musulunci."	https://www.bbc.com/hausa/labarai-61506202
entertainment	Rasuwar Sarauniya Elizabeth II: Taswirar tsarin iyalan Sarautar Birtaniya a jere	S﻿arauniya Elizabeth ta biyu ita ce wacce ta fi daɗewa a tarihin sarautar Birtaniya. T﻿ana da ƴaƴa huɗu da jikoki takwas da tattaɓa-kunne 12. T﻿a rasu ranar 8 ga watan Satumba bayan shafe shakera 70 a karagar mulki, inda babban ɗanta Charles, ya gaje ta. G﻿a dai cikakkun bayanai kan yadda tsarin iyalan masarautar yake da kuma magadanta. S﻿arauniya ce ta fi kowa daɗewa a gadon sarautar Birtania inda ta shafe shekara 70. T﻿a rasu tana da shekara 96 ranar 8 ga Satumban 2022. Gimbiya Elizabeth wacce aka haifa a shekarar 1926, ta zama Sarauniya ne bayan mutuwar mahaifinta Sarki George VI a 1952. T﻿a auri Philip, Duke na Edinburgh, a shekarar 1947 kuma ma'auratan suna da ƴaƴa huɗu da suka haɗa da Charles da Anne da Andrew da kuma Edward. An haifi Yarima Philip wanda tsohon ɗan sarki ne a Denmark da Girka, a shekarar 1921 kuma ya yi aiki a matsayin sojan ruwan Birtaniya lokacin yaƙin duniya na biyu. S﻿hi ne mijin sarauniya mafi daɗewa a gadon sarautar Birtaniya, ya kuma yi murabus daga jan ragamar abubuwan da suka shafi masarauta a shekarar 2017 bayan kammala ayyukan da suka hau kansa fiye da 22,000. Y﻿a rasu a watan Afrilun 2021. A﻿n haife shi a shekarar 1948 B﻿abban ɗan Sarauniya ya zama shi ne sabon Sarki Charles na uku. T﻿sohon Yariman Wales ɗin ya taɓa auren Diana Spencer, wadda ta zama Gimbiyar Wales ranar 29 ga Yulin 1981. M﻿a'auratan na da ƴaƴa maza biyu, William da Harry. Daga baya sun rabu aurensu ya mutu a 1996. Ranar 31 ga Augustan 1997 kuma, gimbiyar ta mutu a wani hatsarin mota a Paris. Ya auri Camilla Parker Bowles ranar 9 ga Afrilun 2005. An haife shi a shekarar 1982 Y﻿arima William shi ne babban ɗan sabon Sarki Charles na uku da ya Diana, Gimbiyar Wales, kuma a yanzu shi ne na farko a layin masu bjiran gadon masarautar. D﻿uke na da shekara 15 lokacin da mahaifiyarsa Diana ta rasu. Ya yi karatu a Jami'ar  St Andrews inda ya haɗu da matar da ya aura, Kate Middleton. S﻿un yi aure a shekarar 2011. A lokacin da ya cika shekara 21 aka naɗa shi babban mai hidima na gwamnati ga Sarauniya. S﻿hi da matarsa sun haifi ɗansu na farko George a watan Yulin 2013, ta biyun Charlotte, a 2015 da na ukun Louis a 2018. Yarima ya samu horo a rundunar sojin ƙasa da rundunar sojin ruwa kafin ya shafe shekara uku a matsayin matuƙin jirgin rundunar sojin sama a arewacin Wales. Ya kuma yi aikin wucin gadi na shekara biyu a matsayin matukin jirgin sama a kamfanin jirage na East Anglian da kuma yin wasu aikace-aikacensa na gidan sarauta. Ya bar aikin a watan Yulin 2017 domin ci gaba da ayyukansa na gidan sarauta a madadin sarauniya da kuma Duke na Edinburgh. A﻿ matsayinsa na Yarima mai jiran gadon sarauta, babban aikinsa shi ne taimaka wa Sarki a wasu hidimominsa na sarauta. An haife shi a shekarar 2013 An haifi Yarima George na Cornwall da Cambridge ranar 22 ga watan Yulin 2013 a asibitin St Mary da ke birnin Landan. A kan idon Y﻿arima William aka haifi dansa George. Y﻿arima George shi ne na biyu a jerin masu gadon sarautar Birtaniya bayan mahaifinsa. An haife ta a shekarar 2015 Duchess ta Cornwall da Cambridge ta haifi danta na biyu wacce ta kasance mace, a ranar 2 ga watan Mayun 2015 a asibitin St Mary. Shi ma D﻿uke na Cornwall yana nan lokacin da aka haifi 'yar tasa. Duke din da kuma Duchess sun saka mata suna Charlotte Elizabeth Diana. Ita ce ta hudu a jerin masu gadon sarautar Birtaniya bayan mahaifinta da kuma babban wanta, an kuma fi saninta da Sarauniya Charlotte ta Cornwall da Cambridge. An haife shi a shekarar 2018 Duchess ta Cornwall da Cabridge ta haifi danta na uku a ranar 23 ga watan Afrilun 2018, a asibitin St Mary da ke Landan. A﻿ kan idon Duke aka haifi Louis Arthur Charles, wanda shi ne na hudu a jerin gadon sarautar Birtaniya. An haife shi a shekarar 1984 Yarima Harry ya samu horo a makarantar horar da sojoji na gidan sarauta da ke Sandhurst, inda ya kuma samu damar zama laftanar a rundunar soji da kasance a matsayin matukin jirgin sama. A﻿ tsawon shekaru goma da ya yi a rundunar sojoji, Kaftin Wales, kamar yadda aka fi saninsa, ya yi aiki na kwarai a Afghanistan har sau biyu, a shekarun 2012 da 2013 a matsayin mai harbin bindiga da kuma matukin jirgin sama. Y﻿a bar rundunar sojojin a 2015 inda ya maida hankali wajen yin ayyukan agaji da suka hada da kula da gandun a Afirka da shirya wasanni ga mambobin rundunar soji da suka samu raunuka. Y﻿a kaance babban mai taimakawa sarauniya kan hidimomin sarauta tun bayan bikin cika shekara 21 na haihuwarsa, inda ya rika tayata aiki a wasu ayyukanta. Y﻿a auri wata 'yar fim yar Amurka Meghan Markle ranar 19 ga watan Mayun 2018 a fadar Windsor. A﻿ watan Janairun 2020, ma'auratan 'yan gidan sarauta sun ce za su yi baya a matsayin manyan 'yan gidan sarauta inda suka rika yin rayuwa tsakanin Birtaniya da Arewacin Amurka. S﻿un ce sun yi hakan ne domin yin aiki da kuma dogaro da kansu. S﻿hekara daya bayan nan, fadar Buckingham ta tabbatar da cewa ma'auratan ba za su koma yin ayyuka a gidan sarauta, inda kuma za su ajiye girmamawa da aka basu ta rundunar soji da na gidan sarauta. An haife ta a shekarar 2019 An haifi yaron sussexes na farko Harrison Mountbatten-Windsor a ranar 6 ga watan Mayun 2019, B﻿ayan rada masa suna, ma'auratan sun zabi kin sanya wani suna na daban da za a rika kiran da nasu. L﻿okacin da aka sanar da sunan, wakilin BBC na gidan sarauta, Jonny Dymond ya ce matakin ya nuna cewa ma'auratan basa son girmar da shi a matsayin dan gidan sarauta. An haife ta a shekarar 2021 Duchess na Sussex ta haifi 'yar ta ta farko a ranar 4 ga watan Yunin 2021, a Santa Barbara. A﻿n fi sanin Lilibet Diana Mountbatten-Windsor - da Lili - wadda kuma suna ne na gidan sarauta na Sarauniya kuma ita ce tattaba-kunne ta 11 ga Sarauniyar. A﻿n sanya mata sunan Diana domin girmama mahaifiyar Yarima Harry, wacce ta rasu a wani hadarin mota a shekarar 1997, tana kuma da shekara 12 a lokacin. An haife shi ne a shekarar 1960 Yarima Andrew, wanda ya kasance na takwas a jerin magada sarautar Birtaniya, shi ne yaro na uku a wajen Sarauniya da Duke na Edinburgh - amma shi ne na farko da aka haifa a gidan sarauta cikin shekara 103. A﻿n ba shi Duke na York a ranar aurensa da Sarah Ferguson, wacce ta zama Duchess ta York, a 1986. S﻿una da 'ya'ya mata biyu - Beatrice wacce aka haifa a 1988, sai kuma Eugene a 1990. A watan Maris din 1992 , an sanar cewa Duke da Duchess din za su rabu. Auren su ya mutu a 1996. Duke din ya yi aiki da rundunar sojin ruwa ta gidan sarauta na tsawon shekara 22, inda kuma aka yi yakin Falkland ta 1982 tare da shi. D﻿adin dadawa ga sarautan ayyukan gidan sarauta, ya kasance a matsayin wakili na musamman kan harkokin kasuwanci ga gwamnatin har zuwa 2011. Y﻿arima Andrew ya ja baya da yin ayyukan gidan sarauta a 2019 bayan wata tattaunawa da BBC kan dangantakarsa da Jerry Epstein, wanda ya kashe kansa lokacin da yake jiran hukunci kan zargin safarar 'yan mata domin yin lalata da su da kuma laifuka hada baki da shi. A﻿ watan Febrairu, ya amince da biyan wasu kudade da ba a bayyana ba domin kashe maganar laifin cin zarafi da ake tuhumarsa a Amurka, duk da cewa ya musanta zargin. An haife ta a shekarar 1988 Sarauniya Beatrice, ita ce diyar Yarima Andrew da Sarah, Duchess a York. A﻿salin sunanta shi ne Sarauniya Beatrice ta York. Babu wani suna da ake kiranta face wannan, amma tana amfani da York. T﻿a auri wani hamshakin mai gudanar da harkokin kayayyaki Edoardo Mapelli Mozzi a cocin St Royal Lodge da ke Windsor a watan Yulin 2020. An shirya gudanar da aure ne tun a watan Mayu, sai dai cutar korona ta sa an jinkirta shirye-shiryen bikin. An haife ta a shekarar 2021 Sarauniya Beatrice ta haifi 'yar ta mai suna Sienna Elizabeth a watan Satumban 2021, wadda kuma shine na 10 a jerin masu gadon sarautar Birtaniya, kuma shi ne tattaba-kunne na 12 ga Sarauniya. S﻿arauniya Beatrice, ita ce kuma matar dan mista Mapelli Mozzi Christopher Woolf wanda aka fi sani da Wolfie, a dangantakarsa ta baya da Dara Huang. A haife ta ne a shekarar 1990 Sarauniya Eugenie, ita ce yar Yarima Andrew da sarah Duchess na York. A﻿salin sunanta shi ne Sarauniya Eugenie na York, kuma na 11 a jerin masu gadon sarautar Birtaniya. K﻿amar 'yar uwarta Sarauniya Beatrice, babu wani suna na biyu da ake kiranta da shi, amma tana amfani da York. Ta auri saurayinta da suka dade suna soyayya Jack Broosbank a fadar Windsor , ranar 12 ga watan Oktoban 2018. An haife shi a shekara ta 2021 Sarauniya Eugenie da Jack Brooksbank, sun haifi dan su mai suna August, ranar 9 ga watan febrairun 2021, kuma shi ne tattaba-kunne a 9 ga Sarauniya Elizabeth. An haife shi a shekara 1964 An baiwa Yarima Edward mukamin Earl na Wessex da Viscount Severn a ranar aurensa da Sophie Rhys-Jones a 2007. M﻿a'auratan na da 'ya'ya biyu, Lady Louse wacce aka haifa a 2003 a kuma James Viscount Severn a 2007. B﻿ayan wani lokaci a gidan sarauta, yariman ya kafa wani kamfanin talabijin. A﻿ yanzu, yana taimaka wa Sarauniyar da wasu ayyuka inda kuma yake gudanar da aikin bada agaji. Shi ne a 13 a jerin masu gadon sarautar Birtaniya. An haife shi a shekarar 2007 Viscount Severn, shi ne karamin da ga Earl da Countess na Wessex. Ma'auratan sun dauki matakin rika kiran 'ya'yan nasu da Earl maimakon yarima ko sarauniya. A﻿n bayyana cewa sun dauki matakin haka ne saboda cire musu dawainiya ta sarauta. An haife ta a shekarar 2003 An haifi Lady Louise a shekarar 2003 a Widsor, ta kuma kasance babar diya ga Earl da Countess na Wessex. Sai dai, tana kasa a jerin masu gadon sarautar Birtaniya idan aka kwatanta da kaninta saboda an haife ta ne kafin wata dokar da ta nuna namiji zai iya fin samun dama sama da mace a masu son gadon sarautar. An haife ta a shekarar 1950 Anne, da ake kira sarauniya Royal, ita ce 'ya ta biyu kuma mace daya tilo da sarauniya. Tana jeri na uku a masu gadon sarautar Birtaniya lokacin da aka haife ta, amma a yanzu tana jeri na 16. A﻿n bata mukamin Sarauniya Royal ne a watan Yunin 1987. Sarauniya Anne ta taba aure har sau biyu; Mijinta na farko kaftin Mark Phillip, shi ne mahaifin 'ya'yanta guda biyu Peter da Zara, yayin da mijinta na biyu ya kasance Vice-Admiral Timothy Laurence. S﻿arauniyar ita ce ta farko a gidan sarauta da ta fara amfani da sunan Mountbatten-Windsor a cikin wani kundin rajista na aurenta da kaftin Phillips. An haife shi a shekarar 1977 Peter Phillips shi ne babban da jika ta Sarauniya Elizabeth. Y﻿a auri Kelly a 2008, kuma sun haifi 'ya'ya mata guda biyu Savannah a 2010 da kuma Isla a 2012. '﻿Yaran sarauniya Royal basu da wani suna na gidan sarauta da ake kiransu da shi saboda suna jerin mata. Peter Phillips da matarsa sun sanar da cewa  za su rabu a watan Febrairun 2020. An haife ta a shekarar 2010 An haifi Savannah a 2010, ta kuma kasance babbar 'ya ga Peter da Autumn Phillips. Ita ce kuma tattaba-kunne ta farko ga Sarauiya Elizabeth. An haife ta a shekarar 2012 An haifi Isla, a 2010. ita ce 'ya ta biyu ga Peter da Autumn Phillips. An haife ta a shekarar 1981 Zara Tindall ta bi sahun mahaifanta wajen iya tuki - wanda har ya sa ta samu lambar yabo a gasar Olympics na 2012 da aka gudanar a birnin Landan. T﻿a auri wani tsohon dan wasan zari-ruga na dan kasar Ingila Mike Tindall a 2011, kuma sun haifi  'yar su ta farko mai suna Mia Grace a 2014. Ta kasance na 20 a jerin masu gadon sarautar Birtaniya. An haife ta a shekarar 2014 Zara Tindall, wacce ta kasance tattaba-kunne ga Sarauniya Elizabeth, ta haifi 'yar ta ta farko, Mia Grace a watan Janairun 2014. An haife ta a shekarar 2018 A haifi Lena Elizabeth ne ranar 18 ga watan Yunin 2018 a asibitin Stroud da ke Gloucestershire. A﻿n sanaya mata sunan ne domin girmama kakar ta. Lena , k﻿amar 'yar uwarta, bata da wani suna da ake kiranta na gidan sarauta don haka za a kuma rika kiranta da Miss Tindall. An haife ta a shekarar 2021 A haifi Lucas Philip da ya zamo da na uku ga Zara da Mike Tindall - wadda kuma ya kasance tattaba-kunne na 10 ga Sarauniya Elizabeth, a ranar 21 ga watan Maris din 2021.	https://www.bbc.com/hausa/articles/c9x1p65ryewo
religion	Harin Masallacin Christchurch: 'Na kusa yafe wa wanda ya kashe mijina'	Ku latsa hoton da ke sama don kallon bidiyon: Mijin Hamimah Tuyan Zekeriya na ɗaya daga cikin mutum 51 da aka kashe a lokacin da aka kai hari wasu masallatai biyu a birnin Christchurch na ƙasar New Zealand a watan Maris ɗin 2019. Ta je New Zeland daga Singapore domin ganin yadda shari'ar da ake yi wa maharin za ta kaya da kuma irin hukuncin da za a yanke masa. A hirar da aka yi da ita ta ce ta kusa yafe wa wanda ya kai harin amma ba ta sani ba ko za ta yi hakan.	https://www.bbc.com/hausa/labarai-53912562
entertainment	Halima Yusuf: 'Yar kasuwa na matuƙar kwantar min da hankali – Femi Fani-Kayode	"Tsohon ministan zirga-zirgar jiragen sama na Najeriya Femi Fani Kayode ya ce kyakkyawar 'yar kasuwar nan  Halima Yusuf na matuƙar kwantar masa da hankali. Ya kuma musanta rahotannin da ke cewa zai saki matarsa kana ya aure ta cewa duka jita-jita ce maras tushe. Mista Fani-Kayode ya kuma ce wadda ake ta rade-radin matar da ""zan aura ce aminiyata ce wacce nake matuƙar mutuntawa da ganin ƙimar ta."" ""Ana yada jita-jita a shafukan sada zumunta cewa ina shirin sake sakar matata. Hakan ƙarya ne. Miss Halima Yusuf, wadda aka ce budurwata ce, ƙawata ce kuma makusanciyata wadda nake matuƙar girmamawa,"" in ji shi. Ya kara da cewa: ""Ita da wasu irinta, sun kasance cikin mutanen da suke matuƙar kwantar mini da hankali kuma ina matuƙar godiya a gare ta."" Tsohon ministan ya buƙaci mutanen da ke watsa jitar-jita kan batun su daina. Femi Fani-Kayode mutum ne mai yawan yawo ce-ce-ku-ce a kafafen watsa labarai, inda na baya bayan nan ma sai da ya tayar da ƙura bayan da ya ci zarafin wani ɗan jaridar Daily Trust a Najeriya. A cikin watan Agustan wannan shekarar ne dai wani faifen bidiyo da ya mamaye shafukan sada zumunta ya nuna tsohon ministan yana ta zagin ɗan jaridar, Eyo Charles. Dan jaridar dai ya yi masa wata tambaya da ya yi masa da ba ta yi masa daɗi ba, a lokacin wata hira da 'yan jarida a birnin Calaba na Jihar Cross Rivers da ke Kudancin Najeriyar. Amma daga bisani ya fito ya nemi afuwa bayan da wasu 'yan Najeriya, ƙungiyoyin kare hakkin 'yan jaridar da na bil adama har ma da kafafen watsa labarai na cikin gida da na ƙasashen waje suka yi masa rubdugu. Har ila yau a watan Yulin shekarar nan ma sai da sarautar gargajiyar da Sarkin Shinkafi Alhaji Mumammadu Makwashe ya bai wa tsohon ministan ta tayar da ƙura. Sarautar ""Sadaukin Shinkafi"" da masarautar Shinkafin ta ba shi ta janyo ce-ce-ku-ce a ciki da wajen masarautar, inda wasu daga cikin masu riƙe da muƙaman gargajiya suka ajiye muƙaman nasu. Femi Fani-Kayode dai ya shahara wajen yin kakkausar suka ga duk abin da ya shafi arewacin Najeriya da kuma Hausawa. Kalamansa kan kabilun Hausawa da Fulani sun sha tayar da ƙura a ƙasar musamman ma a shafukan sada zumunta."	https://www.bbc.com/hausa/labarai-54341461
technology	Instagram ya ɗauki mataki kan masu mu'amula da yara ƙanana	"Instagram ya sake fito da sabbin matakan tsaro wanda ya bijiro da su domin kare yara da ke karbar saƙonni da ba su dace ba daga Manya. Manya da tsoffi za su iya aika sako kaɗai ne ga yaran da ke bin shafinsu. Sannan saƙonnin za su dinga ankarar da yara cewa ba lallai su saurari ko mayar da martani ba muddin hankalinsu bai kwanta da wanda ya aike musu sako ba. Matakin zai yi aikin ne kawai idan shafin na dauke da bayanin shekarun mutum na asali, wanda dama a galibin lokuta yara na karyar shekaru wajen cike bayanansu a shafin Instagram saboda kar a taƙaita iya abin da za su iya yi ko shiga. Kazalika, ana samun mutanen da ke rage shekarunsu a shafin. Instagram ya ce yana kirkirar wata sabuwar fasaha da za ta taimaka wajen daƙile ko tantance ainihin shekaru, musamman ga wadanda aka fuskanci bayanansu akwai rashin gaskiya. Shekara 13 ita ce mafi kankanta na samun damar amfanin da shafin Instagram. Shafin ya ce a yanzu zai ba yara zaɓin mayar da shafinsu na sirri wanda sai da izini za a iya shiga lokacin kirkirar ko yin rajistar soma amfani da shafin. ""Idan yara suka ƙi zaɓin shafin 'sirrin' lokacin rajista, zamu tura musu saƙo daga baya, mu sanar da su muhimmancin shafinsu ya kasance wanda ba kowa ke iya shiga ba sai da izini da tunatarda su, su duba wajen tsari wato ""settings"" a turance, a rufe ya ke. A watan Janairu shafin TikTok shi ma ya fito da irin wannan tsarin. Birtaniya ta bijiro da daftarin da zai  sa ido da hukunta wadanda suka nuna gazawa wajen kare yara a shafukan intanet - ana dai sa ran dokar ta soma aiki kafin 2022."	https://www.bbc.com/hausa/labarai-56418024
business	Mai tallan goron da ke son zama ma'aikacin banki	"Ku latsa wannan alamar hoton da ke sama domin kallon hirar Zubairu Ibrahim wanda dan asalin karamar hukumar Kauru ne da ke jihar Kaduna ya ciri tuta wajen kambama karamar sana'ar da yake yi ta tallan goro da alewa. Matashin dan shekara 24 yana daukar goron ne da alawa a faranti ya kuma yi masa kantafi inda yake zarya a tsakanin motoci a unguwar Nyanya da ke Abuja. Zubairu ya kasance mai kiwo da noma lokacin da yake karami kuma tare da mahaifansa. Burin Zubairu tun yana karami shi ne ya zamo ma'aikacin banki. To sai dai sakamakon rashin samun damar yin karatun boko  bai iya cimma mafarkinsa ba. ""Shi ya sa nake kwat a matsayina na mai tallan goro saboda burina na yin aikin banki da zai sa na rinka irin wannan shigar bai tabbata ba."" To sai dai har yanzu Zubairu bai cire ran samun aikin banki ba idan da zai samu gatan yin karatun boko."	https://www.bbc.com/hausa/media-57362109
sports	A﻿lan Pardew ya karbi aikin horar da Aris ta Girka	Tsohon kociyan West Ham da Newcastle United, Alan Pardew ya karbi aikin horar da Aris mai buga babbar gasar tamaula ta Girka. M﻿ai shekara 61 ya amince da kunshin kwantiragin kaka daya da aka gabatr masa, amma da cewar za a iya tsawaita masa idan ya taka rawar gani. P﻿ardew bai da kungiya tun bayan da ya bar CSKA Sofia, bayan da magoya bayan kungiyar suke yi wa 'yan wasansu kalaman wariya da cin zarafi. Pardew, wanda aikin karshe da ya yi a Ingila shi ne da West Brom a 2018, ya maye gurbin German Burgos. Ya karbi aiki a lokacin da Aris ke ta shida a teburin gasar Girka, bayan cin wasa biyu daga hudun da ta kara a bana.	https://www.bbc.com/hausa/articles/c510v12jvz0o
business	Cryptocurrency: Babban Bankin Najeriya CBN ya haramta amfani da kuɗin intanet a ƙasar	"Babban Bankin Najeriya (CBN) ya umarci bankunan ƙasar da su rufe asusun 'yan kasuwa da kamfanoni masu amfani da kuɗin intanet na cryptocurrency, matakin da bai yi wa dubban 'yan ƙasar daɗi ba. Umarnin na ƙunshe ne cikin wata sanarwa da bankin ya fitar ranar Juma'a ga bankunan hada-hadar kuɗi (DMB) da kamfanonin da ba na harkar kuɗi ba (NBFI) da kuma sauran ma'aikatun harkokin kuɗi. ""Ƙari a kan umarnin da aka bayar tun a baya, bankin (CBN) yana tunatar da ma'aikatun da ke mu'amala da kuɗaɗen intanet ko kuma dillalansu cewa haramun ne,"" a cewar sanarwar. A shekarar 2017, CBN ya ce kuɗaɗen intanet irin su bitcoin da litecoin da sauransu ana amfani da su ne wurin ɗaukar nauyin ta'addanci da kuma halasta kuɗin haramun, ganin cewa ba a iya bin sawunsu. ""Saboda haka, an umarci dukkanin NBFIs da NBFIs da OFIs da su tantance mutanen da ke amfani da irin waɗannan kuɗaɗe sannan su rufe asusun ajiyarsu,"" a cewar umarnin. Kazalika a 2018, CBN ya ce kuɗaɗen ba sa cikin abubuwan da mai su zai iya kai ƙara kotu idan yana neman haƙƙinsa a Najeriya. 'Yan Najeriya sun fusata Fitar sanarwar ke da wuya, sai dubban 'yan Najeriya suka fantsama shafukan zumunta domin bayyana ra'ayoyinsu, mafi yawa cikin fushi. Wani mai suna @WhiteSammy_ a Twitter ya ce: ""Kudin intanet ne alƙibla a nan gaba ko CBN yana so ko ba ya so. Dole ne mu yi nasara."" Shi kuwa Mark Amaza (@amasonic) alaƙanta abin ya yi da siyasa, yana mai cewa ""na fuskanci wannan haramcin ba zai rasa nasaba da zanga-zangar #EndSARS ba"". Tomiwa Gorilla (@thetommyk_) dariya ya yi kuma ya ce: ""Jiya-jiyan nan na sauke manhajar kasuwancin kuɗin intanet amma kuma CBN yana faɗar wani abu daban???"" Miliyoyin mutane a faɗin duniya na amfani da manhajoji iri-iri da ke ba su damar yin kasuwanci ta intanet ba tare da ɗaukar ruwan kuɗi ba ko kuma tura kuɗin da suka ajiye a asusun ajiyarsu na banki. Sukan sayi abubuwan amfani daga wasu kamfanoni da suka amince a biya su da kuɗin intanet, kuma suna biyan kuɗin ne ta asusun wayar hannu ta salula. Akwai manyan attajiran duniya da ke amfani da kuɗin intanet irin Elon Musk, wanda shi ne mafi arziki a duniya a yanzu. A farkon watan Fabarairun nan ne attajirin ya ce ""Bitcoin abu ne mai kyau"" har ma ya yi nadamar rashin fara amfani da shi tun shekara takwas da suka gabata. Wannan yabo da Musk ya yi wa kuɗin ce ta sa darajar Bitcoin ta kai dala 34,500 kafin daga bisani ta ragu. A watan Janairu, darajar tasa ta kai har dala 38,000 bayan Musk ya sauya sunansa zuwa #bitcoin a shafinsa na Twitter. Karin labarai da za ku so karantawa:"	https://www.bbc.com/hausa/labarai-55953727
politics	Ba a samu sauyin shugabancin jam'iyya ba - APC	"Jamiyyar APC mai mulki a Najeriya ta musanta rahotannin da ke cewa an samu sauyin shugabanci a cikinta. Hakan na ƙunshe ne a wata sanarwa da jam'iyyar ta fitar a ranar Litinin mai ɗauke da sa hannun sakatarenta John James Akpanudoedehe. Sanarwar ta ce: ""An ja hankalinmu jan wasu rahotanni da wasu kaffen yaɗa labarai suka wallafa cewa an sauya shugabancin jam'iyyar APC. Jam'iyyar ta ce wannan labarai da jaridu suke yaɗawa na ƙanzon kurge ne marar tushe. Tun da fari dai a ranar Litinin ne jaridar Thisday ta ruwaito cewa ana zargin Shugaba Muhammadu Buhari ya bayar da umarnin cire gwamnan Yobe Mai Mala Buni, a matsayin shugaban jam'iyyar APC. Rahoton na Thisday ya kuma ce shugaban ƙasar ya yi umarnin maye gurbin Buni da takwaransa na jihar Neja Abubakar Sani Bello. Rahoton ya kuma ce wani ɓangare na gwamnonin APC sun yi ƙorafi sosai ga shugaban ƙasar cewa Buni ba ya son a gudanar da babban taron jam'iyyar kamar yadda aka tsara, sabida babu wasu shirye-shirye da aka gudanar zuwa yanzu. A kan hakan ne sai shugaban ƙasar ya ba da umarnin gaggawa cewa a cire Buni tare da saka sabon shugaba, duk dai a ta bakin jaridar Thisday. A cikin sanarwar tata, APC ta ce ""muna kira ga ɗumbin magoya bayanmu da mambobinmu da dukkan al'umma cewa su kwantar da hankalinsu tare da bai wa Gwamna Mai Mala Buni mai shugabantar APC goyon baya, don a samu a gudanar da babban taron jam'iyya marar maguɗi."	https://www.bbc.com/hausa/labarai-60647066
sports	K﻿o Barcelona za ta bai wa Real Madrid tazarar maki biyar ranar Talata?	B﻿arcelona ta ziyarci Osasuna ranar Talata, domin buga wasan mako na 14 a gasar La Liga. Bayan wasannin mako na 14 za a yi hutu domin Gasar Kofin duniya da Qatar za ta karbi bakunci daga 20 ga watan Nuwamba zuwa 18 ga watan Disambar 2022. Barcelona za ta yi wasan a matakin mai jan ragamar babbar gasar tamaula ta Sifaniya da tazarar maki biyu tsakaninta da Real Madrid ta biyu. R﻿eal Madrid ta yi rashin nasara da ci 3-2 a gidan Rayo Vallecano a wasan mako na 13 ranar Litinin, karon farko da aka doke ta a bana a gasar. B﻿arcelona ta dare matakin farko ne, bayan cin Almeria 2-0 a karshen mako a karawar da Gerard Pique ya yi wa kungiyar ban kwana. I﻿dan Barcelona ta yi nasara a kan Osasuna za ta bai wa Real Madrid tazarar maki biyar tsakani a teburi daga nan a yi hutun buga Gasar La Liga. T﻿o sai dai Osasuna na taka rawar gani a kakar nan, wadda take ta biyar a kan teburin babbar gasar tamaula ta Sifaniya. A﻿ wasannin baya da kungiyoyin suka kara Barcelona ba ta da tabbacin samun maki uku a karawar da take ziyartar El Sadar. T﻿uni Xavi ya bayyana 'yan wasa 22 da ya je da su Osasuna ciki har da Pigue. W﻿atakila Pique ya buga fafatawar bayan da mai tsaron baya Ronald Araujo da Sergi Roberto da Jules Kounde ke jinya. B﻿arcelona ta kira matasa biyu daga karamar kungiyar Marc Casadó da Chadi Riad, domin maye gurbin Frank Kessi da Memphis Depay, wadanda ke jinya.	https://www.bbc.com/hausa/articles/c87g6n64gd7o
health	Coronavirus: Abu 65 da Buhari ya fada a jawabinsa ga 'yan Najeriya	A karon farko, Shugaba Muhammadu Buhari na Najeriya ya yi wa 'yan kasar jawabi game da matakan da gwamnatinsa ke dauka a yaki da coronavirus. 1. Tun daga alamun farko da ke nuna coronavirus ko COVID-19 ta zama annoba kuma aka ayyana dokar ta-baci a kanta, gwamnatin tarayya ta fara shiri na daukar matakai na kariya idan har cutar ta shigo Najeriya. 2. Hankalin gwamnati ya tattara ya koma kan tunkarar abin. Zuwa yanzu ta zama matsalar lafiya ta gaggawa da matsalar tattalin arziki. 3. Najeriya, abin takaici, ta tabbatar da bullar cutar a ranar 27 ga Fabrairun 2020. Tun lokacin kuma sannu a hankali muke samun karuwar wadanda suka kamu da cutar. 4. Daga safiyar 29 ga Maris 2020, jimillar wadanda suka kamu a Najeriya sun kai 97. 5. Abin bakin ciki, mun kuma samu mutuwar farko, tsohon ma'aikacin PPMC, wanda ya mutu ranar 23 ga watan Maris 2020. 6. Muna yi masa addu'a da jajantawa iyalinsa a wannan lokaci mai cike da kalubale. Muna kuma yin addu'ar fatan samun sauki cikin gaggawa ga wadanda suka kamu da cutar kuma suke karbar magani. 7. Har zuwa yau COVID-19 ba ta da magani. Masana kimiyya na ci gaba da kokarin gano riga-kafi. 8. Muna tattaunawa da wadannan cibiyoyi a yayin da suke kokarin samar da mafita da hukumomi za su tabbatar cikin kankanin lokaci. 9. A yanzu, hanya ma fi dacewa ta kaucewa kamuwa da cutar ita ce bin matakai na tsafta da kuma nisanta da juna. 10. Mu kasance babban makami na yaki da wannan babbar annoba ta hanyar wanke hannu ko yaushe da sabulu da kuma ruwa mai tsafta, da tsaftace wuraren da muka yi amfani da su, yin tari ta hanyar rufewa da kyalle, ko tsakanin gwiwar hannu da kuma musamman kiyaye matakan kariya na lafiya da za mu iya kamuwa da cutar. 11. Tun da aka fara bayar da rahoton barkewar cutar a China, gwamnatinmu ke bibiyar al'amarin da nazari kan matakan da kasashe suka dauka. 12. Babban daraktan hukumar da ke yaki da cuttuttuka masu yaduwa ta Najeriya NCDC, yana cikin mutum 10 manyan masu ruwa da tsaki a harkar lafiya da Hukumar Lafiya ta Duniya ta gayyata domin ziyartar China don lakantar irin matakan da suka dauka. Ina alfahari da Dr Ihekweazu da ya yi wannan aikin a madadin 'yan Najeriya. 13. Tun dawowarsa, NCDC ke daukar matakai da dama da shirye-shirye a Najeriya domin tabbatar da dakile tasirin cutar a kasarmu. Muna yin kira ga 'yan Najeriya su bayar da goyon bayansu ga ayyukan da  Ma'aikatar lafiya da NCDC suke yi. 14. Ko da yake mun rungumi matakai da aka dauka a wasu kasashen duniya, amma an tsara shirye-shiryenmu daidai da yanayinmu. 15. A Najeriya muna daukar matakai guda biyu. 16. Na farko, mu kare rayukan 'yan Najeriya da kuma mazauna nan, na biyu, kare ma'aikata da 'yan kasuwa domin tabbatar da iyalinsu sun samu sauki cikin mutunci a wannan mawuyacin lokaci tare da kyakkyawan fata da kwanciyar hankali. 17. Zuwa yanzu, mun dauki matakai na kiwon lafiya da tsare kan iyakoki da matakai da suka shafi kudi. Kuma za mu ci gaba har abubuwa su daidaita. 18. Wadannan matakan ko shakka babu za su kawo cikas ga yawancin 'yan kasa. Amma wannan sadaukarwa ce da dukkaninmu za mu yi domin amfanin kasarmu. 19. A yaki da coronavirus, kowanne irin mataki muka dauka ba zai yi yawa ba kuma ba zai yi kadan ba. Maganar kawai ita ce ta daukar matakin da ya dace a lokacin da ya dace daga kwararrun ma'aikata. 20. Don Haka, a matsayinmu na gwamnati, za mu ci gaba da dogara da shawarwarin masana da kwararru a ma'aikatar lafiya da hukumar da ke kula da yaduwar cututtuka, NCDC, da sauran hukumomi a wannan lokaci na tsaka mai wuya. 21. Don haka, nake kira ga duka 'yan kasar nan da su bi dokokin da ake fitarwa a kai a kai. 22. Kamar yadda muka sani, Legas da Abuja ne wuraren da ke da mafi yawan mutanen da aka samu dauke da cutar a Najeriya. Don haka mun mayar da hankali wajen gaggauta dakatar da yaduwar cutar, kuma mu taimakawa sauran jihojin da yankuna iya karfinmu. 23. Shi ya sa ma muka samar da dala biliyan 15 don tallafawa 'yan kasa a lokacin da ake yaki da wannan cuta. 24. Mun kuma kaddamar da wani kwamitin shugaban kasa wato Presidential Task Force, don samar da wani tsari na matakan yaki da wannan cuta, wanda kuma ake bitarsa kullum. Wannan tsari ya kunshi hanyoyin da aka amince da su a fadin duniya amma mun tsara shi yadda zai dace da yanayin da kasarmu ke ciki. 25. Burinmu shi ne mu tabbatar duka jihoji na da goyon baya da karfin daukar matakai da gaggawa. 26. Kawo yanzu, a Legas da Abuja, mun dauki daruruwan ma'aikata na wucin gadi don kara karfin cibiyoyinmu na amsa waya da kuma tallafawa kokarinmu na gano mutanen da ake tunanin suna dauke da cutar da kuma wadanda aka yi wa gwaji. 27. Na kuma bukaci duka gwamnatocin jihohi, ta hanyar Kungiyar Gwamnonin Najeriya, da su tura likitoci da ma'aikatan jinya ga hukumar NCDC da gwamnatin jihar Legas domin horar da su kan hanyoyin hana yaduwar cutar ko da za ta yadu zuwa wasu jihohi. 28. Horon zai hada da wakilan bangaren lafiya daga dakarunmu da sauran jami'an tsaro da hukumomin leken asiri. 29. A matsayinmu na kasa guda, dole ne matakan da muke dauka su zama cikin tsari da kwarewa. Akwai bukatar samar da bayanan bai daya a fadin kasar. Za a kawar da duk wani bambanci a manufofi tsakanin gwamnatin tarayya da jihohi. 30. Kamar yadda na fada a baya, kawo yanzu mutum 97 ne aka tabbatar suna dauke da cutar. Mafi yawansu a Legas da Abuja. Dukkansu suna samun kulawar da ta kamata. 31. Hukumominmu a yanzu haka suna aiki don gano wasu masu dauke da cutar da kuma mutanen da suka yi mu'amala da wadanda aka riga aka gano suna da cutar. 32. Kalilan daga cikin wadanda aka gano suna dauke da cutar a Legas da Abuja sun yi mu'amala ne da masu ita da suka yi tafiya. 33. Don haka muna aiki don tabbatar da cewa an dakatar da zirga-zirga tsakanin jihohi don hana ci gaba da yada cutar. 34. Duba da shawarar Ma'aikatar Lafiya ta tarayya da kuma NCDC, na bayar da umarnin hana duk wata zirga-zirga a Legas da babban birnin tarayya Abuja har tsawon kwana 14, daga ranar Litinin 30 ga watan Maris da 11:00 na dare. Wannan doka za kuma ta shafi jihar Ogun saboda kusancinta da Legas da kuma cunkoson da ake samu tsakanin jihohin biyu. 35. Ana umartar dukkan mazauna wadannan yankuna su zauna a gidajensu. A dakatar da tafiye-tafiye tsakanin garuruwa. A dakatar da dukkan harkokin kasuwanci tare da rufe ofis-ofis a wadannan garuruwa tsawon wannan lokaci. 36. Tuni an sanar da gwamnonin Legas da Ogun da kuma Ministan Birnin Tarayya. An kuma sanar da shugabannin hukumomin tsaro. 37. Za mu yi amfani da wannan dama wajen gano tare da killace dukkan wadanda suka yi mu'amala da mutanen da aka riga aka tabbatar sun kamu da cutar. Za mu tabbatar da cewa an kula da wadanda suka kamu a asibiti yayin da za mu takaita yaduwarta zuwa sauran jihohi. 38. Wannan dokar ba ta shafi asibitoci da sauran cibiyoyin lafiya ba da kuma wuraren da ake samarwa da rarraba magunguna ba. 39. Haka nan ba ta shafi wuraren kasuwanci ba kamar su; a. Wajen sarrafa abinci da kamfanonin da ake sari; b. Wuraren da ake rarraba man fetur da gidajen mai, c. Kamfanonin rarrabawa da samar da wutar lantarki; d. Haka zalika ban da kamfanonin tsaro masu zaman kansu 40. Duk da cewa dokar ba ta shafi wadannan wurare ba, to za takaita ziyarrtarsu kuma za a sa ido. 41. Za a bar ma'aikatan kamfanonin wayoyin salula da ma'aikatan watsa labarai - na rediyo da talbijin da jarida - wadanda suka tabbatar cewa ba za su iya aiki a gida ba, su je wuraren aikinsu. 42. Dukkan tashoshin jiragen ruwa da ke Lagos za su ci gaba da aiki kamar yadda dokoki suka tsara. Jami'an lafiyar da ke tashoshin jiragen ruwa za su binciki dukkan motoci da direbobinsu wadanda ke dauke da kayayyaki daga tashoshin jiragen ruwa zuwa wasu sassan kasar nan kafin su bar tashoshin. 43. Kazalika, za a binciki dukkan motocin da ke dauke da abinci da sauran kayayyakin agaji zuwa tashoshin jiragen ruwa daga wasu sassan kasar nan kafin a bar su su shiga wadannan killatattun wurare. 44. Haka kuma, an bayar da umarni ga Ministan Lafiya ya aika dukkan jami'an lafiya da aiki zuwa tashoshin jiragen ruwa wadanda a baya aka girke su a filayen jiragen saman Lagos da Abuja zuwa muhimman hanyoyi wadanda suka kasance mashiga da mafita daga wadannan killatattun wurare. 45. An dakatar da zirga-zirgar dukkan jiragen saman fasinja, na haya da kuma na masu kashin-kai. Za a bar su su yi amfani ne kawai idan akwai matukar bukatar hakan. 46. Muna sane cewa daukar wadannan matakai zai jefa 'yan kasa cikin kuncin rayuwa. Amma wannan batu ne na ko a mutu ko a yi rai, idan muka yi la'akari da mutanen da suka mutu a Italiya da Faransa da kuma Spaniya. 47. Don hakan, ya zama wajibi a gare mu mu kalli wannan batu a matsayin wani nauyi domin kare kasarmu daga yaduwar wannan cuta. Saboda haka ina yin kira ga dukkanmu da wannan batu ya shafa mu sarayar da jin dadinmu domin kare kanmu da sauran al'umma. Za mu kawar da wannan cuta ce kawai idan muka yi aiki baki daya sannan muka bi umarnin da masana kimiyya da masana harkokin lafiya suka yi mana. 48. A yayin da muka shirya domin tursasa wa mutane bin wadannan dokoki, ya kamata mu yi la'akari cewa wannan wata sadaukarwa ce da za mu yi wajen yaki da COVID-19. Kasashe da dama sun dauki matakan da suka fi namu tsauri wadanda suka ga amfanin su a kokarinsu na hana yaduwar wannan cuta. 49. Daga yanzu zuwa makonnin da ke tafe za mu bayar da kayan agaji ga mutanen da ke zaune a yankunan karkara da ke kusa da Lagos da Abuja wadanda za su fuskanci mawuyacin hali sanadiyar matakan da muka dauka. 50. Kazalika, ko da yake an rufe dukkan makarantu, amma na bayar da umarni ga ma'aikatar bayar da agajin gaggawa ta yi aiki da gwamnatocin jihohi domin samar da tsarin ci gaba da bayar da abinci ga 'yan makaranta a wannan lokaci ba tare da yin karan-tsaye ga dokar yi wa juna tazara ba. Ministar ma'aikatar bayar da agajin gaggawa za ta tuntubi jihohin domin su amince kan tsarin da za a bi wajen aiwatar da wannan tsari. 51. Haka kuma na bayar da umarni ba tare da wani bata lokaci ba da a daga wa masu biyan bashin kudin tallafi na Tradermoni da MarketMoni da kuma FarmerMoni kafa tsawon wata uku. 52. Na kuma umarci da a yi irin wannan sassauci ga dukkanin basukan da gwamnatin tarayya ta bayar ta hannun, Bankin Masana'antu da Bankin Manoma da kuma Bankin Shigarwa da Fitar da Hajoji daga Najeriya. 53. Ga wadanda ke amfani da kudaden basuka na abokanan huldarmu na duniya, na umarci cibiyoyinmu na kudaden Samar da ci-gaba da su tattauna da cibiyoyin na waje da suka bayar da bashin kan yadda za a sassauta wa wadanda aka ba wa bashin. 54. (Ga masu raunin da ake ba wa taimakon kudi na wata-wata don inganta rayuwarsu kuwa, na bayar da umarnin da a biya su na wata biyu na gaba. 'Yan gudun hijira ma za su samu tallafin kayan abinci na wata biyu a makonnin da ke tafe. 55. Muna kuma kira ga dukkan 'yan Najeriya Najeriya su dauki nauyin taimakawa wadanda ba su da wadata a cikin al'ummarsu ta hanyar taimakonsu da duk abin da za iya bukata. 56. A yayin da muke addu'ar samun mafita ta alkhairi, za kuma ci gaba da shiryawa duk wani abu da ka iya faruwa. 57. Wannan dalili ne ya sa na umarci a mayar da filayen kwallo da sansanin alhazai na gwamnatin tarayya su zama cibiyoyin killace marasa lafiya. 58. Ya ku 'yan Najeriya, a matsayinmu na gwamnati, za mu samar da dukkan abubuwan da ake bukata don kula da marasa lafiya. Za mu ci gaba da jajircewa don yin duk abin da za mu iya don tunkarar annobar COVID-19 a kasarmu. 59. Muna matukar farin cikin ganin yadda ake samun tallafi daga manyan 'yan kasuwa da kuma sauran abokan huldar muwajen dakile annobar nan. 60. A wannan gaba, zan bukaci a hada duk wata gudunmuwa ko tallafi waje guda don tabbatar da cewa an yi amfani da su ta hanyar da ta dace. Kwamitin shugaban kasa da ke yaki da COVID-19 ne zai ci gaba da zama mai tsara duk abin da ya shafi annobar. 61. Ina so na tabbatar muku cewa dukkan ma'aikatun gwamnati da hukumomin da suke da rawar da za su taka suna aiki tukuru don shawo kan wannan annobar. 62. Kowace kasa ta duniya na fuskantar kalubale a wannan lokaci. Amma mun ga kasashen da jama'arta suka taimaka wajen rage yaduwar cutar. 63. Don haka zan ci gaba da kira a gare ku da ku bi dokokin da aka sanya kuma ku yi naku kokarin wajen bai wa gwamnati hadin kai da kuma taimakon marasa karfi a al'ummarku. 64. Zan yi amfani da wannan damar na godewa cibiyoyin lafiyarmu da ma'aikatan lafiya da hukumomin da ke kula da gabar teku da sauran ma'aikatan da aikinsu ya zama wajibi a kowane yanayi domin jajircewarsu da sadaukarwarsu. Lallai kun cika gwaraza. 65. Na gode muku duka da saurarata da kuka yi. Allah Ya ci gaba da yi mana albarka da kare mu duka.	https://www.bbc.com/hausa/labarai-52086962
religion	Naira miliyan 300 na marayu sun yi ɓatan dabo a asusun Kotun Musulunci a Kano	"Hukumar kula da kotunan shari'ar muslunci ta jihar Kano ta tabbatar da ɓatan wasu kudaden marayu sama da naira miliyan 300 da ke ajiye a asusun ɗaya daga cikin bankunan da ta ke ajiye kudadenta. Hukumar ta ce wani bincike da ta gudanar ya nuna cewar an yi amfani da sa hannun bogi wajen fitar da kuɗaɗen daga asusun bankin kotun Shahuci a jihar inda ta ajiye kudaden marayun da ake shari'ar rabon gadonsu a gabanta. Babban akawun hukumar kula da kotun shari'ar musulunci a Kano, Malam Abubakar Haruna Khalili  ya shaidawa BBC cewar kudaden da suke zargin sun yi batan dabo na marayu ne daban daban da ake shari'arsu a gaban kotunan musulunci a sassan jihar ta Kano. Ya ce an gano ɓatansu ne a lokacin da aka tafi fitar da wasu kuɗaɗe da aka ajiye a asusun bankin na wata shari'a tsakanin wani Ƙwara da wani mutum amma sai aka ce babu kudin a ciki. ""Abin ya rage muna miliyan 9 bayan mun san muna da sama da miliyan  100,"" in ji shi. Ya ce bayan sun lura da wawushe kuɗaɗen, sun sanar da hukumomin yaƙi da rashawa waɗanda kuma bincikensu ya gano kuɗaɗen da suka yi ɓatan dabo sun haura miliyan 300. Hukumar manyan kotunan na shari'ar musulunci ta ce ba ta san wanda ya wawushe kuɗaɗen ba. Shugaban hukumar yaƙi da cin hanci da rashwa ta jihar Kano Barista Muhammad Balarabe ya ce za su zurfafa bincike kan wannnan al'amari, kuma za su ci  gaba da gayyatar ɓangarorin da abin ya shafa don bayar da bayanai. Bankin Stanbic IBTC da ake zargin kuɗaɗen sun salwanta a asusun hukumar bai fitar da sanarwa ba kan lamarin kuma ƙoƙarin da BBC ta yi don jin ta bakin  bankin bai samu ba. Yanzu dai abin jira agani shi ne sakamakon rahoton bincike da ɓangarorin biyu za su fitar don gano hakikanin yadda kuɗaɗen suka yi ɓatan dabo da kuma wanda ya wawushe kuɗaɗen na marayu."	https://www.bbc.com/hausa/labarai-58565461
sports	A﻿rsenal ta koma ta daya a Premier bayan casa Forest	A﻿rsenal ta yi nasarar casa Nottingham Forest da ci 5-0 a wasan mako na 14 a gasar Premier League ranar Lahadi a Emirates. G﻿unners ta ci kwallon farko ta hannun Gabriel Martinelli a minti na biyar da fara wasan, haka suka je hutun rabin lokaci. B﻿ayan da suka sha ruwa suka koma zagaye na biyu ne Arsenal ta kara hudu ta hannun Reiss Nelso da Reiss Nelson da Thomas Partey da kuma Martin Odegaard. D﻿a wannan sakamakon Gunners ta koma matakinta na daya a kan teburin babbar gasar tamaula ta Ingila da maki 31, bayan karawa 12. M﻿anchester City ta koma ta biyu da tazarar maki biyu tsakaninta da Gunners, wadda itama ta yi fafatawa 12 a gasar Premier ta kakar nan. W﻿annan shi ne karo na 19 da Arsenal ta ci kwallo biyar ko fiye da haka a Premier League, yayin da 18 daga ciki a karkashin Arsene Wenger aka yi bajintar. A﻿rsenal za ta buga wasan mako na 15 ranar 6 ga watan Nuwamba, inda za ta kara da Chelsea a Stamford Bridge a gasar Premier League.	https://www.bbc.com/hausa/articles/c4n75ywgx5eo
entertainment	Cikin hotuna: Sarauniyar Ingila ta yi shekara 70 a kan mulki	Sarauniya Izabel ta Ingila ta cika shekara 70 a kan karagar mulki, kuma hakan ya sa ta zamo ta farko da ta yi wannan daɗewar a cikin jerin sarakunan da suka yi mulki a ƙasar. Domin bikin wannan rana ce muka zaɓo wasu hotuna a ma'ajaiyar PA Media na rayuwarta tun daga haihuwa. Dukkan hotuna haƙƙin mallakar © PA Media ne Some of these images appeared before in a picture gallery when the Queen celebrated her 90th birthday.	https://www.bbc.com/hausa/labarai-60285925
technology	Bidiyo: Mutumin da ya kera mota mai amfani da wutar lantarki	"Latsa wannan alamar hoton da ke sama domin kallo Ya'u Mukhtar ya ce ya kera wannan mota mai amfani da wutar lantarki ne sakamakon irin wahalar da masu mota ke shiga wajen neman man mota. ""Abin da ya sa na fara tunanin kera wannan mota shi ne bisa la'akari da yadda masu mota ke fama a lokacin da kungoyi masu dakon mai ke yajin-aiki."" Ya ce yanzu haka dai ya kera motar ne domin hawan mutum biyu kuma zai lullube motar nan gaba kadan. ""Nan ba da jimawa ba za mu kera irin wannan motar mai daukar mutane da dama wato wadda ta fi wannan girma."" Ya'u Mukhtar ya yi amfani da kwanon keke mai kafa uku wajen kera wannan mota."	https://www.bbc.com/hausa/media-57868719
health	Ranar bugun jini: Abin da ya sa bugun jini ke karuwa a Najeriya.	Latsa alamar lasifikar da ke sama domin sauraron tattaunawr kan bugun jini Likitoci sun ce akalla mutam dubu dari biyu, manya da masu karancin shekaru ne ke  kamuwa da cutar bugun jini, da ke haddasa shanyewar jiki. Mrs Rita Melifonwu shugabar kungiyar masu fama da shanyewar barin jiki a Najeriya, ta bayyana cutar a matsayin wadda kan kai ga rasa rai. Yayin da ake tunawa da ranar fadakarwa kan cutar bugun jini ta duniya, Khalifa Shehu Dokaji, ya ttauna da Dr Suleiman Ibrahim Suleman, da ke asibitin Murtala Muhammad a Kanon, domin jin girman cutar a Najeriya.	https://www.bbc.com/hausa/labarai-50226616
health	Ko kun san hadarin da 'Yan madigo ka iya fuskanta a rayuwa?	"Hukumar Lafiya ta Ingila NHS ta ce ""mummunan camfin"" nan da ake yadawa cewar 'yan madigo ba za su iya kamuwa da sankarar mahaifa ba, na nufin dubban mata ba sa yin gwaji. Ana iya yada kwayar HPV a yayin kowane irin lamari da ya shafi saduwa, wadda ita ce take jawo mafi yawan sankarar mahaifa. Amma wani bincike ya nuna cewa daya daga cikin mata biyar 'yan madigo ba sa zuwa gwaji. Masana lafiya sun ce ya kamata duk wadda take da mahaifa kuma tana tsakanin shekaru 25 zuwa 64 ta dinga zuwa gwaji akai-akai. An samu adadin ne daga wani rahoto na dabi'ar 'yan madigo wajen yin gwajin mahaifa a Kudu maso Yammacin Ingila. Yayin da da yawan mata ke bukatar zuwa gwajin sankarar mahaifa, kashi 8 cikin 100 na 'yan madigo ba su taba zuwa ba, ko ma ba su san muhimmancin hakan a gare su ba. Kashi 21 cikin 100 kuma na tunanin mata 'yan madigo ba sa fuskantar barazanar kamuwa da kansar mahaifa idan aka kwatanta da masu bin maza da kuma yin madigon a lokacin guda. An yi binciken ne a kan fiye da mata 600. NHS ta Ingila ta ce hakan na nufin fiye da 'yan madigo 50,000 ba su taba yin gwajin mahaifa ba. Dokta Michael Brady jami'i a hukumar NHS kuma mai bai wa kungiyar 'yan luwadi da madigo LGBT shawara, ya ce: ""Camfin da ake yadawa cewa 'yan madigo ba sa fuskantar barazanar kamuwa da sankarar mahaifa ba haka ba ne, domin hakan ya jawo dubban mutane da dama ba sa zuwa gwaji, kuma hakan abin damuwa ne ga al'ummarmu. ""Ya kamata mu gane cewa kansa ba ruwanta da wariya, tana iya kama kowa. ""Idan dai har kina da mahaifa to za ki iya kamuwa da sankarar mahaifa, kuma ana iya yin riga-kafinta, ya kamata mutane su dinga yin gwaji akai-akai."" 'Camfe-camfe masu cutarwa' An yi wa fiye da kashi 71 cikin 100 na mata da ke tsakanin shekaru 25 zuwa 64 gwaji akai-akai, kamar yadda alkaluman shekarar da ta gabata suka nuna. Gwajin sankarar mahaifa da ake kira Pap Smear, na taimakawa wajen gano cutar tun tana matakin farko-farko. Wata kwayar cuta da ake kira Human Papillomavirus (HPV) ce take jawo kusan dukkan sankarar mahaifa. Farfesa Anne Mackie, daraktra a cibiyar gwaji ta Ingila, ta ce matan da ke madigo za su iya kamuwa da kwayar cutar HPV a yayin saduwa. ""Don haka dole ne mu karfafawa duk wadda ke da mahaifa gwiwa da ke tsakanin shekara 25 zuwa 64, su dinga yin gwaji akai-akai."" Robert Music na kungiyar Jo's Cervical Cancer Trust, ya ce: ""Dole ne a yi gaggawar kawar da camfe-camfen da ake yadawa cewa gwajin sankarar mahaifa ga 'yan madigo ba shi da muhimmanci. ""Gwajin mahaifa zai kasance mai wahala saboda dalilai da dama kuma dole mu mayar da hankali wajen kawar da shingen ke tsakani mu kuma tabbatar da cewa kowane mutum mai hankali ya fahimci amfanin gwajin sankarar mahaifa."" Hukumar NHS ta Ingila za ta samar da wata sabuwar hanya ta gwajin mahaifa nan da shekarar 2020."	https://www.bbc.com/hausa/labarai-48854787
business	Sabon tsarin hada-hadar kudi na CBN zai kawo mana cikas a sana'armu — ‘Yan kasuwa	‘Yan kasuwa a Najeriya na ci gaba da kokawa gane da sabon matakin babban Bankin Najeriya CBN na iyakance kudin da mutum zai iya fitarwa zuwa naira dubu 100 a Mako. ‘Yan kasuwar sun ce matakin mai yiwuwa ne zai kawo musu cikas sosai don kuwa, abokan hulɗarsu da yawa ba ma su da asusun ajiyar banki. ‘Yan kasuwa kamar wadanda ke kasuwar hatsi ta Dawanau da ke birnin Kano, akasarinsu na hada hada ne kudi hannu. Daya daga cikin ‘yan kasuwar da BBC ta zanta da su ya ce suna kasuwancin sune da mutane daban-daban kama daga mutanen birni dana karkara, inda wasunsu ko asusun ajiyar banki basu da su dashi komai da tsabar kudi suke yinsu. Ya ce, ‘’ Kamar misalin mutanen mu na karkara basu san a tura musu kudi ta waya ba, to kuwa ta yaya wannan kasuwanci zai yiwu?”. Dan kasuwar ya ce da dama daga cikin wadanda suke hulda dasu a kasuwa manoma ne kuma daga karkara suka zo, don idan ya suka kawo hatsinsu kasuwa kamar buhu 10 zuwa sama, abin da suke so shine kawai a siye a basu kudinsu a hannu su koma gida, to irin wadannan yaya za’ayi da su? Suma matan da ke kai kayansu kasuwar ta Dawanau wadanda yawancinsu ke sana’ar sarrafa gyada wajen samar da mai da kuli-kuli, sun shaida wa BBC irin matsalar da suke gani zasu shiga idan wannan mataki na CBN ya fara aiki. Daya daga cikin matan ta ce, ita ko wayar salula ma bata ita ballantana asusun ajiya na banki. Ta ce,” To idan an ce idan aka sayi kayanmu bayan mun kai kasuwa za a tura mana kudi ta banki to ya zamu yi ke nan, don bamu da asusun ajiya na banki, a hannunmu ake bamu kudi idan mun kawo kasuwa an siya.” Babban Bankin Najeriya, CBN, ya ce daga ranar 9 ga watan Janairun sabuwar shekara ta 2023, yawan kudin da mutum zai iya fitarwa a banki a rana Daya shi ne naira dubu 20, a mako kuma naira dubu 100. Kazalika CBN, din ya ce duk wanda ya je cire kudin da suka haura naira dubu 50 da cekin bankin da wani ya rubuta masa, to ba za a bashi kudin ba, yayin da dokar cire kudin da suka kai naira miliyan 10 ta amfani da bankuna daban-daban, tana nan yadda take.	https://www.bbc.com/hausa/articles/cgld2xr52x6o
sports	Ba a taba gasar kofin duniya da ta kayatar ba kamar Qatar 2022- Infantino	Shugaban hukumar kwallon kafa ta duniya Gianni Infantino ya ce Qatar ta yi nasarar shirya gasar cin kofin duniya da tarihi ba zai taba mantawa da ita ba. Ya ce duka kasashen da suka samu halartar gasar sun bar Qatar da ke Gabas ta Tsakiya da wani abun alkhairi da ba zasu taba mantawa ba. To amma babban abunda yafi jan hankali a hirar da ya yi da manema labarai shi ne, batun sauya gasar kofin duniya daga kasashe 32 zuwa 48. Kuma za a fara aiwatar da hakan ne a gasar ta gaba, ta hadaka tsakanin kasashen Amurka da Canada da kuma Mexico a 2026. Ana tunanin samar da rukuni 16 mai kasashe uku-uku, ko kuma rukuni 12 mai kasashe hudu-hudu. A karkashin sabon tsarin nahiyoyi za su samu karin kason kasashen da za su wakilce su, inda ake hasashen Afrika za ta samu gurabu tara. Za kuma a fadada gasar kungiyoyin duniya 32, da zasu buga tsakaninsu a gasar da ya kira FIFA Club World Cup ta maza da ta mata. A gasar France 98 ce FIFA ta fadada gasar kofin duniya zuwa 32.	https://www.bbc.com/hausa/articles/cyjezn2eynyo
technology	Donald Trump: Dole kamfanonin Amurka su yanke alaƙarsu da TikTok da WeChat	"Shugaban Amurka ya sanya hannu kan wata tsattsaurar doka da ta mai da hankali kan TikTok da WeChat, wadanda su duka manyan manhajojin kasar China ne. Cikin wannan doka, dole ne kamfanonin Amurka su dakatar da harkokin kasuwanci da kafanonin Chinan cikin kwanaki 45, in ji Mista Trump wand ya ce ""muna kokarin kare tsaron kasarmu ne"". Wannan na daya daga cikin abubuwan da ke kara rura wutar rikici tsakanin Amurka da China kan karfin kere-kere da fasaharta a fadin duniya. Wanann sanarwar na zuwa ne daidai lokacin da kamfanin kwamfuyuta na Microsoft ke tattauna yadda zai sayi kamfanin TikTok din reshen Amurka nan da 15 ga watan Satumba wanda shi ne wa'adin da Trump ya bayar. Dokar kan manhajar da ake aika bidiyon da ba shi da tsayi TikTok - wanda kamfanin China na RyteDance ya mallaka - da kuma kan manhajar tura sako ta WeChat da kamfanin Tencent ya mallaka shi ne matakin baya-bayan nan na kara matsin lamba kan China da gwamnatin Trump ke kokarin ganin ta cimma. Umarnin da Trump ya bayar ana masa kallon da yiyuwar ya kasance ya yi daidai da tsarin doka, in ji masu sharhi. A duka dokar, Mista Trump cewa ya yi ""ya fahimci cewa akwai bukatar kara daukar matakai kan yadda ake tafiyar da harkokin kasar musamman ta bangaran yada labarai da kuma yadda ake watsa su cikin jama'a"". Ya kara da cewa: ""Yaduwar manhajar wayoyin salula da kasar China ke kirkira na ci gaba da zama barazana ga harkokin tsaron kasa da manufofin mu na harkokin kasashen waje da tattalin arzikin kasar baki daya."" Dukka ya kafa hujja kan dokokin da wani bangare na kundin tsarin mulkin Amurka game da harkokin tsaro da tattalin arziki. Menene TikTok? Manhajar da ke ci gaba da yaduwa cikin gaggawa a Amurka na samun kimanin mutane miliyan 80 da ke amfani da ita a kasar ko wanne wata - ta kuma samu karbuwa nan da nan a wajen 'yan kasa da shekara 20. Suna amfani da manhajar domin yaɗa bidiyon da bai fi sakan 15 da yawanci ya shafi wasa da leɓe lokacin da suke bin wakoki, da barkwanci da kuma wasu abubuwa masu kama da siddabaru. Kowa zai iya ganin bidiyon da aka sa daga masu bin shafinka har baki. A tsarinsa ko wanne shafi mutane na da damar gani, duk da dai a wasu lokutan wasu na rufe shafukansu sai kawai ga mutanen da ke binsu. Anan iya aika sako tsakanin mutum biyu kawai amma wannan ya takaita ne kawai ga ""Abokai"". Rahotanni na cewa masu amfani da manhajar na kai wa miliyan 800 ko wanne wata a fadin duniya, inda kuma kasuwarsa ta fi karfi a Amurka da India. Sai dai Trump ya fada a dokar cewa, tuni India ta rufe manhajar TikTok, da kuma wasu manhajojin kasar ta China. Menene WeChat? WeChat ya zama kamar ruwan dare a wajen masu amfani da shi da ke da alaka da China, in da aka rufe mafi yawan manhajojin kafafen sada zumunta irinsu Whatsapp da Facebook. An fi yiwa WeChat kallon kafar sada zumunta, amma ta wuce haka a zahiri - domin akan iya biyan kudi ta ciki, da sauran wasu kanana-kanaan abubuwa, neman kwanan wata neman labarai bayan amfanin da ake da Manhajar wajen aika sako irin na sada zumunta. Ana tsammanin shi ne mafi kyau a irin tsaransa, wadanda ake aiki da su a iOS da Android. Masana na ganin yana cikin hanyoyin da China suke amfani da shi domin bibiyar abubuwan da ke faruwa a cikin al'umma - saboda akan bukaci masu amfani da shi wadanda ake zargin suna yada jita-jita da su yi rijista ta hanyar amon ko sautinsu. Martani daga 'yan Najeriya Masu amfani da TikToko a Najeriya sun bi sahun wasu kasashe wajen yin tsokaci kan matakin na Shugaba Trump. Wasu na ganin ya kamata a kori manhajar daga Amurka tun da dai akai ta a Najeriya kamar yadda Sercanucarr yake cewa."	https://www.bbc.com/hausa/labarai-53691314
entertainment	Daga Bakin Mai Ita tare da Auwal Isa West	K﻿u latsa hoton da ke sama don kallon bidiyon: Daga Bakin Mai Ita shiri ne na BBC Hausa da ke kawo muku hira da fitattun taurari da mawakan harkar fim din Hausa na Kannywood kan abubuwan da suka shafi rayuwarsu zalla. A wannan kashi na 120, mun tattauna da tauraron fina-finan Hausa, Auwal Isa West, inda ya amsa tambayoyi da dama da suka shafi rayuwarsa.	https://www.bbc.com/hausa/articles/cv2p14e2vd3o
business	Abin da ya sa gwamnatin Najeriya ke son ta fara ɗaure masu biyan kudin fansa	"Bayan biyan kudaden fansa sau uku domin ceton 'yan uwansa, wani dan kasuwa a Najeriya Lawal Ado ya ce dokar daure masu biyan kudin fansa ba abu ba ne mai kyau. Wani kuduri mai cike da rudani kan kama masu biyan kudin fansa a Najeriya shi ne mataki na baya-bayan nan da kasar ta dauka domin daƙile ayyukan masu fansa da mutane. Kudurin na son a rika daure mutanen da suka biya kudin fansa shekara 15. Malam Ado ya ce 'yarsa na tafiya tare da rakiyar 'yan sanda kan titin Buruku a cikin jihar Kaduna, lokacin da wani gungun masu garkuwa da mutane suka sace su a watan Disambar 2021. An tsare su har na tsawon sati 15 kuma an sake ta ne bayan ya biya fansar naira miliyan 10 daidai da fan 19,000. Bayan shekaru kadan, an kara sace matarsa a gidansu da ke Kaduna, an kuma sake ta ne bayan ya biya fansar naira 700,000. An kama mahaifiyarsa lokacin da take kan hanyarta ta zuwa kauyensu a jihar Kaduna - ya biya naira 300,000 sannan aka sake ta. Malam Ado ya ce lokacin da wadannan 'yan bindigar suka kama ta na kusa da kai da kake kauna, ba ka da wani zabi da ya wuce ka biya kudaden da suke bukata. Ya ce 'yan majalisa na goyon bayan dokar ne saboda ""ba a taba kama wani makusancinsu ba"". 'Yan majalisar na cewa biyan kudin fansan na kara wa masu garkuwa da mutanen karfi. Abin da yake karawa sanya masu wannan aiki kama mutane kan me uwa da wabi kuma suke neman kudi domin sakinsu daga naira miliyan daya har zuwa 100. Tun 2011, masu garkuwar sun karbi kudi da ya kai akalla dala miliyan 18, yayin da suka karbi rabin abin da suka suka amsa a baya a tsakanin 2016 da 2020, in ji kamfanin hada bayanan sirri na SBM da ke Legas. Wani masani a hukumar binciken bayanan sirri ta tarayya Eguaoje Funmilayo, ya ce iyalai da yawa ba su son shigar da 'yan sanda cikin harkokinsu, sun fi son biyan kudin fansa, abin da 'yan sanda kullum suke hana wa. Cikin wata nasara da ba a fiye samu ba, a farkon wannan watan 'yan sanda sun ce sun kama wasu mutane da ake zargi da kitsa sace daliban wata makaranta da iyayensu suka biya naira miliyan 200 kan asake su. Senata Ezenwa Onyewuchi - shi ne ya gabatar da wannan ƙuduri da ya samu karbuwa a majalisar dattijai yanzu - yace garkuwa da mutane na kara zama ""abin da yake kawo kudi cikin gaggawa a Najeriya"". Babu wani waje da aikin masu garkuwa da mutane bai je ba, amma sun fi ƙarfi a yankin arewacin Najeriya. Filayen jirgin sama da na kasa barikin sojoji da wuraren addini duka na cikin wuraren da ake hara cikin shekaru masu yawa. Iyalan wadanda ake sace 'yan uwansa yawanci na sayar da kadarorinsu ko kuma su karbi bashin banki ko dangi su tattara kudi domin kubutar da 'yan uwansu. Wadanda suka gaza biyan kudin kashe su ake yi, an kuma ta samun rahoton wadanda aka kashe ta hanyaar cire sassan jikinsu kuma su sayar. Usaman Mbaekwe, wanda ya kwashe kwana biyar a daji a kudancin Najeriya lokacin da aka kama su a mota, ya ce jami'an tsaro ba su yi wani yunkurin kubutar da su ba. An sake shi ne bayan matarsa ta samo naira miliyan daya ta biya kudin fansa. A duniya, manyan kasashe kamar su Amurka da Burtaniya sun hana biyan kudin fansa, suna cewa ita kadai ce hanyar da za a iya dakile wannan ta'ada. Amma a kasashe irinsu Faransa da Jamus da Sifaniya da Italiya an sha samun rahoton cewa sun biya miliyoyin daloli domin a saki mutanensu da aka kama a Afrika da wasu sassan duniya. Ko gwamnatin Najeriya ta taɓa biyan manyan kudade ga masu garkuwa da mutane a baya - ciki har da mayakan Boko Haram da suka saki 'yan makarantar mata ta Chibok wadanda aka sace a 2014, da gwamnatin Katsina  ta biya kudi aka sami yan makarantar da aka sace a 2020. A baya-bayan nan kuwa, mummunan harin da aka kai wa fasinjojin jirgin kasar da yake tafiya Kaduna daga Abuja a watan Maris. Akalla mutum takwas aka kashe, a yanzu kuma ana maganar cewa akwai mutum 60 ne a hannu. Masu garkuwar ba su nemi kudi ba amma sun gindaya wa gwamnati wasu sharuɗɗa. ""Biyan kudaden fansa ba matsala ba ne a nan, amma sace mutanen ne matsala,"" in ji Imran Rufa'i wanda aka kama dan uwansa a jirgin kasa. Ita ma Zara Aliyu wadda aka dauke dan uwanta ta amince da hakan. Ta ce ""Za a iya amfani da irin wadannan dokoki ne kawai idan akwai cikakken tsaro,"" in ji Zara. Har yanzu ba a dai sani ba ko Shugaba Buhari na goyon bayan wannan kuduri, amma dai ya nuna rashin goyon bayansa ga biyan kudin fansa a bara."	https://www.bbc.com/hausa/rahotanni-61596373
health	Lafiya Zinariya: ‘Ramin hakori na janyo ciwon zuciya’	Latsa hoton da ke sama domin sauraren shirin: Kwayoyin cutar da ke makalewa a cikin ramin hakori na iya janyo ciwon zuciya, idan ba a dauki matakan da suka dace ba, in ji likitoci. Hakan a cewarsu, yana daya daga cikin matsalolin da rashin tsaftace baki ke janyo wa. Kwayoyin cutar dai suna bi ta cikin jini ne, su je har cikin zuciya, su yi wa mutum lahani. Rashin tsaftar baki kuma na janyo karfin hakori ya yi ta raguwa, har ta kai ana cire su. Wata matsalar kuma da rashin tsaftace baki ke janyowa ita ce ta warin baki, wanda shi ma ramin hakori na taimakawa wajen kawo shi. Likitoci sun bayyana karin wasu abubuwan da ke janyo warin bakin da suka hada da yin amfani da tsinken sakace. Saboda yana kara girman ramin da hakori ke ciki a jikin dasashi, abin da ke sawa abinci ko wasu kwayoyin cuta su makale a ciki. Wasu dalilan kuma sun hada da dasashi mai jini. Da numfashi mai wari, wanda gyatsar masu gyambon ciki ke janyowa. Cin abinci ko abin sha masu karfin kamshi ko masu yaji suma su kan janyo warin baki. Haka zalika cin kayan zaki kan bata hakori kuma su janyo warin baki. Sai dai wasu daga cikin muhimman hanyoyin magance warin baki su ne:	https://www.bbc.com/hausa/shirye-shirye-na-musamman-60952097
business	Najeriya za ta rage man fetur da take hakowa	"Najeriya ta bayyana cewa ta bi sahun kasashn kungiyar OPEC masu arzikin man fetur wajen rage adadin man da take hakowa a kowacce rana domin taimakawa wajen habaka farashinsa a kasuwar duniya. Karamin ministan man fetur a kasar, Timipre Sylva ne ya bayyana hakan a wata sanarwa da ya fitar ranar Juma'a. Ministan ya ce daga yanzu Najeriya za ta rika hako gangar mai miliyan 1.412 a kowacce rana da miliyan 1.495 da miliyan 1.579 a tsakanin watannin Mayu zuwa Yuni, Yuli zuwa Disamba da kuma Janairun 2021 zuwa Afrilun 2022. Har wa yau, Najeriya ta bayyana fatanta cewa ""idan abin ya dore"" farashin man zai karu da akalla dala 15 a kan yadda yake a yanzu. Bisa kiyasin hako danyen mai na Oktoban 2018, a yanzu Najeriya na hako ganga miliyan 1.829 a kowacce rana. Wannan ragin ya biyo bayan yarjejeniyar da kasashen na OPEC tare da wasu kasashe masu arzikin fetur na rage ganga miliyan 10 na adadin da suke hakowa a kullum a yunkurinsu na farfado da darajar man. Sai dai har yanzu yarjejeniyar ba ta kullu ba sakamakon jinkirin da kasar Mexico ta yi na saka hannu a kanta. ""Muna fatan idan wannan yarjejeniyar mai dumbin tarihi ta tabbata za a samu karuwar farashin mai da akalla dala 15 kan kowacce ganga a nan kusa,"" in ji Timipre Sylva."	https://www.bbc.com/hausa/labarai-52249404
sports	Ronaldo da Messi za su buga Gasar Kofin Duniya karo na biyar	Lionel Messi da Cristiano Ronaldo za su buga Gasar Kofin Duniya karo na biyar a tarihi a Qatar da za ta karbi bakuncin daga 20 ga watan Nuwamba. Kyaftin din Argentina da na Portugal na hamayya da juna wajen bajintar taka leda da cin kwallaye da lashe lambar yabo a tsakaninsu a tamaula. Hamayyarsu ta yi kamari a lokacin da Messi ke wasa a Barcelona da Ronaldo a Real Madrid, yanzu Messi na Paris St Germain da Ronaldo ke Manchester United. Watakila wannan Gasar ita ce ta karshe a tsakaninsu da za su buga, wannan dama ce da za su karkare hamayya a tsakaninsu a babbar gasar tamaula ta duniya. Messi da Ronaldo ba wanda ya taba cin kofin duniya, saboda haka wannan ce dama ta karshe da ya kamata wani daga ciki ya dauki kofin don yi wa daya fintinkau. Messi wanda zai buga Gasar Kofin Duniya karo na biyar ya yi wasa 19 da cin kwallo shida da bayar da biyar aka zura a raga. Shi kuwa Ronaldo mai karawa 17 ya zura kwallo bakwai a raga, sannan ya bayar da biyu aka ci a Gasar Kofin Duniya hudu da ya je a tarihi. To sai dai Ronaldo na fatan kafa tarhin cin kwallo a gasar biyar a jere, bayan da ya zura kwalla a kowacce daga hudun da ya yi a baya. Jerin gasar kofin duniya hudu da Messi da Ronaldo suka je a jere:	https://www.bbc.com/hausa/articles/c295xe5de35o
sports	An sayar da rigar Maradona ta kofin duniya fam miliyan 7.1	An sayar da rigar Diego Maradona wadda ya ci Ingila da hannu a gasar cin kofin duniya kan fam miliyan 7.1. Rigar ita ce wadda ya saka a wasan da Argentina ta doke tawagar Ingila a gasar kofin duniya a 1986. Rigar ta zama ta daya mafi tsada da aka sayar a duniya daga cikin kayayyakin wasanni. Tsohon dan kwallon tawagar Ingila, Steve Hodge ne ya saka rigar a kasuwa, wanda ya mallaka, bayan da ya yi musaya da Maradona shekara 36 da suka wuce, bayan wasan na kwata fainals a Mexico. Bayan da Mardona ya mutu a Nuwambar 2020, Hodge ya ce ba zai sayar da rigar ba. Sai dai kuma a cikin watan Disamba, Hodge ya ce mutane da yawa na son sayen rigar a wajensa, sannan ya musanta batun cewar yana neman wadanda za su sayi rigar. Kamfanin yin gwanjo mai suna Sotheby ne ya sayar da rigar kan kudi fiye da yadda aka yi hasashen yadda ya kamata a sayar da ita,	https://www.bbc.com/hausa/wasanni-61325746
business	Y﻿adda karayar tattalin arziki ke tilastawa 'yan Labanon shiga ƙungiyar IS	"Ya na zaune ne a birnin Tripoli da ke arewacin kasar Labanon, ɗaya daga cikin wuraren da talauci ya fi yawa a yankunan tekun Mediterranean. Duk da tsawon awannin da yake sa a aiki, daloli kadan ya ke samu a sati. Yana bukatar kula da mahaifiyarsa mara lafiya, amma kudin da yake samu daga aikin leburancin da yake yi ba su wadatar da ciyar da su biyu ba. Hakan ya sa ya fara laluben mafita dimin taimakawa mahaifiyasar. Ya haɗu da wani mutum a wani gidan cin abinci inda ya shaida wa Ahmed cewa shi yake daukar wa kungiyar IS mayaka – masu tsattsauran ra’ayin Islama na Sunni wadanda suka kai hare-hare a Syria da Iraq inda kuma suka aikata kashe-kashe a wasu sassa daban-daban a duniya. Ahmed ya ce ""Ina karatun Shari'a (dokokin Musulunci), kuma ana koya mana jihadi a kowace rana. Sun faɗa mana game da Iraq da kungiyar IS. Muna son kungiyar IS, saboda shaharar da ta yi. Wani mutum da ke kurkuku ya tutube ni, ya ce min zan tura ka can'."" Ahmed na da nutsuwa sosai don haka bamu ganin kamar zai iya zama mayaki. Muna Magana kan mugan ayyukan da kungiyar ta aikata, sai na tilasta masa ya gaya mana dalilin da ya sa yake son shiga kungiyar. Ya amsa da cewa ""Ina son na shiga kungiyar IS na zama mujahid saboda ba zan iya jure wannan tashin hankalin ba."" Ahmed ya yanke shawara. Ya faɗawa mai daukan mutane aiki a kungiyar cewa yana son ya shiga kungiyar, kuma yana so ya bar Labanon don ya je ya yi yaƙi a matsayin ɗan kungiyar IS a Iraq da Syria. Amma jim kadan bayan haka, 'yan sanda suka kama shi. Jami'n leken asirin sojojin Labanon sun masa tambayoyi har na tsawon kwana biyar kafin suka sake shi. Hakan ya sa ya yi nadamar zaɓin da yayi, amma har yanzu bai da mafita ga damuwarsa mai dimbin yawa. ""Ina ji kamar na kashe kaina. Mutane na bi na bashin kudi da na ranta don siyan kayan ɗaki amma ba zan iya biyansu ba. Ba mu san me zai faru nan gaba ba.” A birnin Tripoli, mutane ba su cika yin fatan alhairi ba. Ana karancin wutan lantarki da ruwa da man fetur da magunguna da kuma aikin yi. A shekarun baya da suka wuce, kusan matasa maza dari  'yan Labanon sun shiga kungiyar IS. Ba wai shigan kungiyar ba ce burinsu, face gudun talaucin da ke ta karuwa a kasar. Ga mutane dayawa, addininsu ko asalinsu na nufin ba za su taba samun hanyar arziki a rayuwarsu ba. Wannan gwagwarmayar rayuwa ta sa matasa maza da yawa shiga yanayin kaka-ni-kayi da neman mafita. ""Babu aikin yi, babu makaranta ko hanyar karatu. Kuma wasu daga cikin wadanda suka shiga kungiyar IS sun yi nadama, kuma sun yi kokarin ji daga wurin iyalansu don dawowa gida amma ba za su iya ba."" Kungiyar IS na da karfi sosai a Gabas ta tsakiya fiye da yadda take da shi a da. A wani lokaci ta yi iko da wani yanki na kasar da ta ayyana masu ikirarin kafa daular Musulunci a fadin Syria da Iraq. An fatattaki akasarin kungiyar a wani kazamin yaki da aka gwabza a garin Baghouz da ke kasar Syria a shekarar 2019. Amma sauran mutanen da ba a kashe ko daure su ba, na ci gaba da kai hare-hare a wuraren da dama. Kuma a farkon wannan shekarar, aka fara fito da karin bayani kan 'yan Labanon da ke kutsa wa su kai hari a wadannan hare-haren. Mohammad Sablouh lauya ne mai wakiltar iyalansu da dama. Tare muka nufi Wadi Khaled inda yawancin mutanen da suka bace ke zaune. Wuri ne mai wahalar zama, cike yake da talauci. Yara suna wasa kullum tare da kayan wasa na wucin gadi cikin tituna masu kura. Rikicin na nufin yara dayawa ba za su samu damar zuwa makaranta ba. Muhammed ya yi bayani cewa ""wurin nan a rabe yake da birni, kalli yadda wurin ya lalace don talauci, babu wanda ya damu da shi. Gwamnati bata yin aikin ta kan mutanen kasar kamar yadda ya kamata. Don haka za a dauki yaran nan a shigar da su kungiyar IS."" Shekara ɗaya da ta wuce, Bakr Saif ya bace. 'Yan makonni  kafin aurensa, ko da yake 'yan sanda sun kama shi na dan lokaci, bayan hakan ne ya fara gina rayuwarsa da wacce zai aura. Bai faɗa wa mahaifiyarsa cewa zai bar kasar ba da jimawa ba. Idonta cike da hawaye, mahaifiyarsa ta faɗa min cewa ""Ya gaya mun zai je wurin matar da zai aura, kuma zai dawo da yamma da ya tafi, bai dawo ba har yanzu."" Mahaifinsa ya kara da cewa; ""A shafukan sada zumunta muka ji labarin, bamu dai yarda da labarin ba kawai kowa sai ya fara ihu da kuka."" Mahaifiyar ta dan dakatar da kukan sannan ta ci gaba da cewa ""Yana cikin annushuwa, ya na ta shirin bikinsa. Yaro ne mai hankali, mai nutsuwa. Na san duk abin da na faɗa muku za ku ce ai 'mahaifiyarsa ce', amma kuma gaskiya ne."" Ba a yi wata ɗaya ba Ummu ta samu sakon murya. A wata muryar da aka jirkita ta kamfuta inda aka gaya mata cewa an kashe ɗanta a yayin wani yaƙi da ya yi wa kungiyar IS a Iraq. Abin mamaki an kwatantanta shi da an 'kashe' shi ba 'mutuwar shahada' ya yi ba, na biyun na da yawa kamar harshen kungiyar IS na gaske ke amfani da shi. Iyayen Bakr ba su yarda da sakon murayar ba, da kuma abin da gwamnatin Labanon suka fada musu kan mutuwarsa. Sun yarda cewa bai taɓa barin kasar ba, suna ganin kamar an boye shi ne a wani waje a cikin kasar Labanon. Mahaifin Bakr ya nuna mana cikin dakin ɗansa, daki ne mai tsafta amma kuma ba kowa a ciki. Akwai wani cakulet daya saya don ranar aurensa na nan ajiye a dakin, ba a taba ba. Iyayensa sun ce Bakr Saif ya bata ne mako kadan kafin aurensa Sojojin Iraq sun ce Bakr ya bar Labanon zuwa shiga kungiyar IS. Suna zargin cewa ya na cikin wani hari da aka kai wa sojoji a Diyala wanda ya yi sanadinkashe sojoji 10. Bayan kwana kadan sojojin Iraq suka kai harin ramuwa kan kungiyar IS inda suka kashe mutum tara, rabin mutanen da aka kashe 'yan Labanon ne. Sojojin Iraq sun ce Bakr na ɗaya daga cikin wadanda aka kashe. Sun ce sun tabbatar da cewa shi dinne, sun kara da cewa sun yi gwajin kwayoyin hallitta na DNA kan duk wanda suka kashe don su tabbatar da wane ne shi. Na yi magana da Janar din sojojin iraq, Yahya Rasoul Abdulla kan batun mazan da ke son barin Labanon zuwa kungiyar IS. Ga shawarar da ya basu. ""Shawarar da zan bai wa larabawa a duk faɗin duniya musamman 'yan Labanon ita ce wannan kungiyar IS din ya yi amfani da su ne tamkar itacen wuta. Za ku iya tambayar wadanda suka tashi karkashin mulkin IS – suna ta kashe mutane, suna yi wa mata fyaɗe, sun mayar da mata bayi, sun kuma rushe gado, hadda ma ɓata makabartar annabi. Kar ku kara musu kwarin gwiwa, kar ku yarda su yi amfani da ku. Sojojin iraq na ko ina, duk inda wannan kungiyar za ta je, ko cikin sahara ko tsauni ko kwari, za mu bi su mu kashe su."" Janar din sojin Iraq Yahya Rasoul Abdulla ya ba da kalmomi masu karfi ga wadanda suke son barin Labonon don shiga IS A farkon shekarar an samu masu shiga kungiyar sosai amma zuwa yanzu lambar masu shiga kungiyar ta ragu sosai. Labarin wadanda suka shiga kungiyar ya zama abin koyi ga mutanen Tripoli. Amma duk da ci gaban tabarbarewar tattalin arzikin Labanon da kuma ginkirin samun sabuwar gwamnati da 'yan siyasa suka yi, mutane na shan wahala. Hakan ya sa kungiyar IS din suka ci gaba da neman masu shiga kungiyar."	https://www.bbc.com/hausa/articles/czq3jvv9epvo
business	Kayan da Buhari ya hana CBN ba da kudaden waje don shigo da su Najeriya	"Shugaban Najeriya Muhammadu Buhari ya sake nanata umarnin da ya bayar ga Babban Bankin ƙasar kan cewa kada ya kuskura ya bayar da canjin dala ko kuɗin kasashen waje domin shigo da kayan abinci ko kuma takin zamani. A wata sanarwa da fadar shugaban ƙasar ta fitar, Shugaban Buhari ya shaida wa Babban Bankin Najeriya cewa ""kada a bayar da ko kwabo daga cikin kuɗin kasa domin shigo da abinci ko kuma taki"". A wani taro da aka gudanar kan samar da abinci a ƙasar da aka yi a Abuja, ya ce zai bayar da wannan umarni a rubuce kan cewa kada a fitar da kuɗi domin sayen abinci. Shugaban ya daɗe yana cewa zai haɓaka samar da abinci a cikin ƙasar. Shugaban yana da yaƙinin cewa komawa gona na daga cikin hanyoyin da za a bi domin kawo ƙarshen matsalar ƙarancin abinci da kuma rashin aikin yi a ƙasar. A yayin taron, shugaban ya sake nanata alƙwarin da gwamnatinsa ta yi na wadata da ƙasar da abinci. A ƙoƙarin gwamnatinsa na ƙara haɓaka ƙananan manoma, shugaban ya bayyana cewa: ""Daga kamfanonin takin zamani guda uku da muke da su a Najeriya a baya, a yanzu muna da 33 da ke aiki. Ba za mu biya kwabo ɗaya ba daga baitul malin ƙasa domin shigo da taki. Za mu taimaka wa na ƙasar mu."" Shugaban ya kuma bayar da umarni kan cewa kamfanonin da ke samar da takin zamanin su rinƙa kai wa gwamnatocin jihohi takin da suka samar kai tsaye domin gudun masu karkatar da takin, kuma hakan zai sa ba zai kai ga manoma ba kan farashi mai rahusa. Shugaban ya kuma bayar da shawara ga duk wani ɗan kasuwa mai zaman kansa da ke da sha'awar shiga da abinci ƙasar da ya je ya nemo canjin dala a wani wuri amma ba a Babban Bankin Najeriya ba. A shekarar 2015, Babban Bankin Najeriya ya fitar da jadawalin kayayyakin da ba za su bayar da canjin kuɗi ba domin shiga da su, kuma sun yi hakan ne domin ƙarfafa gwiwar manoma. Tsarin da suka fitar ya ce masu shiga da irin waɗannan kayayyaki Najeriya ba za su iya samun canjin kuɗi ba daga babban banki, sai dai su nemi kuɗin daga kasuwar bayan fage domin shiga da kayayyakin."	https://www.bbc.com/hausa/labarai-54120154
health	Coronavirus: An bai wa marasa lafiya damar magana da danginsu ta waya	"Asibitoci suna sassauta dokar da suka sa ta hana masu fama da coronavirus amfani da wayoyinsu yayin da suke dakin kulawa ta musamman wato ICU, a asibiti. Ana hana masu fama da coronavirus ganin baki, ko da makusantansu ne. Wata kungiyar agaji tana son ta samar da kwamfutocin hannu masu karfin intanet na 4G ga kowane dakin kulawar musamman da ke asibitocin Burtaniya, yayin da wasu ICU din kuma tuni suka fara bai wa marasa lafiyr damar amfani da wayoyinsu. Wannan mataki ka iya taimaka wa wajen rage radadin kewar da suek fama da ita - ga wasu kuma, za su samu damar yin bankwana da iyalansu. Sakataren ma'aikatar lafiya Matt Hancock ya sanar da cewa gwamnati tana tsara wasu dokoki ga iyalai don ba su damar ganawa da danginsu kafin su mutu. Wata kwararriyar ma'aikaciyar jinya Farfesa Louise Rose da wani babban likita Dr Joel Meyer ne suka fitar da wannan sabon tsari. Dr Meye ya ce ''Domin rage barazanar yaduwar cutar, a yanzu asibitoci na hana masu zuwa dubiya, abin da ke nufin cewa marasa lafiya ba za su dinga ganawa da iyalansu ba da zarar an kai su ICU.'' ""Rashin ganawa da 'yan uwa a wannan lokaci na annoba babban tashin hankali ne. ''Duk da cewa ana sanya marasa lafiya bacci, jin muryar wani makusancinka na iya kwantar maka da hankali.'' Ba a barin likitoci da ma'aikatan jinya su shiga ICU da wayoyinsu saboda barazanar yada cutar."	https://www.bbc.com/hausa/labarai-52310798
entertainment	...Daga Bakin Mai Ita tare da Kabiru Makaho na Daɗin Kowa	Latsa hoton sama ku kalli bidiyo: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 72, shirin ya tattauna da Kabiru Makaho na fim ɗin Daɗin Kowa. Tauraron fim ɗin ya bayyana cewa shi ɗan asalin Jihar Katsina ne a arewa maso yammacin Najeriya sannan kuma ba makaho ba ne a gaske. Sunansa na gaskiya Mainasara Abdussalam. Kazalika ya shaida irin nasarori da ƙalubalan da yake fuskanta a sana'ar tasa. Ɗaukar bidiyo da Tacewa: Abdussalam Usman Gabatarwa da tsarawa: Halima Umar Saleh	https://www.bbc.com/hausa/shirye-shirye-na-musamman-59153362
business	Abin da Ministan Sufurin Najeriya ya ce kan dawo da jigilar jirgi tsakanin Abuja-Kaduna	Ministan Sufurin Jiragen Kasa na Najeriya Mu'azu Jaji Sambo ya ce suna sa rai nan ba da jimawa jigila za ta dawo tsakanin Abuja zuwa Kaduna. Ya bayyana haka ne ranar Juma'a a Abuja, babban birnin kasar. Ministan ya fadi dalilin da ya sa fasinjojin jirgin kasan Abuja zuwa Kaduna da aka ceto ba su je Abuja domin ganawa da gwamnati ba.	https://www.bbc.com/hausa/articles/crg32vmr44no
religion	Kalli hotunan masallaci mafi girma a Yammacin Afirka	Shugaban kasar Senegal Macky Sall zai jagoranci bikin bude wani babban masallaci a birnin Dakar ranar Juma'a.	https://www.bbc.com/hausa/labarai-49854298
politics	Zaben Osun: 'Mu kuri'armu ta kudi ce'	"Wasu masu kada kuri’a a zaben gwamnan Jihar Osun da ke kudu maso yammacin Najeriya sun bayyana cewa kuri’un nasu na sayarwa ne. A yau Asabar ne ake gudanar da zaben wanda masu sharhi ke cewa zai yi zafi musamman tsakanin jam’iyyar APC mai mulki da PDP mai hamayya. Wasu mutane da BBC ta tattauna da su, sun bayyana cewa duk da cewa suna da katin zabe, ba lallai ba ne su  kada kuri’unsu  idan ""ba a ba mu kudi ba.""  Mustapha Akibu, wani mazaunin  Osogbo baban birnin jihar ta Osun, ya shaida wa BBC cewa, “A gaskiya ba a  ba ni ko sisi ba, don haka ba zan ce komai ba, saboda ana ta raba kudi amma mu ba a ba mu ko sisi ba.”  Ya ce: “Zaben namu na yanzu a Najeriya ya riga ya canza, domin ko da ka yi saboda Allah, shirme ake dauka, don haka gara a ba ni kudi sai na je na kada kuri’ata tun da ana raba kudin.”  Matashin ya ce a halin da ake ciki zai iya sayar da kuri’arsa. Ita ma wata mata da ba a bayyana sunanta ba, ta shaida wa BBC cewa, a gaya wa shugabanninsu cewa su yi aikin da aka ba su, kudin da aka ba su kuma, to su raba wa mutane.  Ta ce “Abin da zai hana mu yi zabe shi ne kudi, idan mun samu kudi sai mu je mu yi zabe.” Sai dai kuma yayin da wasu ke cewa  sai an ba su kudi za su yi zabe a jihar ta Osun, wasu kuwa sun ce ba sa bukatar a ba su ko sisi.  Wani matashi da BBC ta zanta da shi ya ce shi kuri’arsa ba ta sayarwa ba ce.  Ya ce shi wanda yake so zai zaba, don haka shi ba zai sayar da kuri’arsa saboda kudi ba.  Matashin ya ce, “Nawa za a ba ni da zan sayar da kuri’ata, kwata-kwata bai fi a ba ni naira dubu daya ba, don haka ni ba zan sayar da kuri’ata saboda kudi ba.”  Da dama dai masu sharhi kan harkokin siyasa a Najeriya na ganin tun a wurin zaben fitar da gwani a kasar 'yan takara ke fitowa da maitarsu a fili na ganin lallai sun ci zabe, hakan kan sa su fitowa da kudi domin rabawa masu kada kuri’a don su zabe su.  Akasari mata ne suka fi fitowa a lokutan zabe, kuma ana zargin 'yan siyasa na ba su sabulu da atamfofi ko kudi don su zabe su wanda haka na da illa sosai ga makomar matan a siyasance.  Sayar da kuri'a dai tamkar sayar da 'yancin dan kasa ne na tsawon shekaru hudu, kuma tsalle daya ake a fada rijiya, amma sai a yi dubu ba a fito ba.  Sannan bisa la'akari da halin da ake ciki a Najeriya, ya ishi 'yan kasar su yi karatun ta natsu tare da sauya tunani a kan yadda suke mika wuya ga 'yan siyasar da ke sayen kuri'a a lokutun zabe domin gudun fada wa hannun gurbatattun shugabanni."	https://www.bbc.com/hausa/articles/ce7n7gz7r0go
entertainment	Hotunan bikin sabuwar shekarar China ta miliyoyin mutane	Miliyoyin jama'a sun fara bukukuwan shigar sabuwar shekarar da ake lissafinta da bayyanar wata a ranar 1 ga watan Fabrairu. Wannan ne ya kawo karshen Shekarar Saniya zuwa Shekarar Damiya. Akwai hakkin mallaka akan dukkan wadannan hotunan.	https://www.bbc.com/hausa/labarai-60214002
entertainment	Ƙayatattun hotunan Afrika: Daga 14 ga watan Janairu zuwa 20 ga wata	Wasu daga cikin zaɓaɓɓun hotunan Afrika da ƴan Afrika daga nahiyar da wasu ƙasashen: Duka waɗannan hotunan suna da haƙƙin mallaka	https://www.bbc.com/hausa/labarai-60080388
health	Mece ce ruma?	"Ruma wani yanayi ne da ake samu na rayuwar ‘yan kananan halittu (da ake kira da Ingilishi fungi) a wurin da ake da danshi ko kuma yake da makwabtaka ko kusanci da ruwa. Wadannan 'yan kananan halittu wadanda ido ba ya iya ganinsu, suna rayuwa ne a galibi inda yake da kusanci da raba ko ruwa musamman inda iska ba ta shiga ta fita, sannan kuma hasken rana ba ya ratsawa, in ji masana. Wannan yanayi inda wadannan ‚yan mitsimitsin halittu ke rayuwa shi ne suke rubar da abubuwa da ake iya gani ya jikin bango ko litattafai ko tufafi, inda za a ji har daki ko wurin da kayan suke yake wari. Haka kuma za a iya cewa ruma danshi ne a killataccen wuri  da zai iya kasancewa daki ne ko wata akwatu ko wani wurin ajiye abu, inda sakamakon yanayi musamman na damuna ya kansa danshi da yake cikin iska ya haifar da wannan ruma. Lokacin damuna shi ne lokacin da aka fi samun danshi a cikin iska, wannan ne ya sa a lokacin aka fi samun ruma. Sannan kusancn wuri da ruwa ko da ba a lokacin damuna ba ne, misali idan daki ko gini yana kusa da inda ruwa yake ana samun ruma a wurin. Kamar magudanar ruwa ko famfo ya fashe ko wata rijiya ko kuma wurin da aka yi ginin wuri ne mai dausayi, duka wadannan suna kara haddasa ruwa, muddin babu iska wadatacciya da hasken rana a wannan killataccen wuri. Ruma tana haifar da illoli da dama kama daga na muhalli zuwa ga kayayyaki da ma lafiyar mutane. A bangaren lafiya ruma tana da illa musamman ga mutanen da suke da kan-jiki domin ta kan janyo wasu mutanen masu irin wannan larura jikinsu ya rika kaikayi har ma kuraje su fito a jikinsu, kamar yadda Dakta Ibrahim Mijinyawa, wani likita a Abuja ya yi wa BBC bayani. Likitan ya ce, yanayin yana kuma iya shafar ido ta yadda za a ga idanuwan mutum na yin ja sannan ga kaikayi da ruwa,. Wanda wannan duk matsala ce da ruma ko wannan danshi na damuna ko wurin da ruwa ke kwanciya ko makwabtaka ke yi ga lafiyar jikin mutum. Haka kuma likitan ya ce akwai mutanen da wannan ruma ko danshi ke sa wa suna mura kusan kodayaushe a lokacin damuna ko kuma idan suka shake shi. Sannan yanayin yakan iya tsananta wa wasu mutamnen da ke da larurar numfashi musamman asma ko mura ko kuma tari. Likitan ya ce ga masu irin wannan matsala ta numfashi, hanyar da suke shakar numfashi ka iya toshewa, wanda idan ba a yi sauri na ba su magani ba, matsalar ka iya kai su ga rasa rai. Ruma tana illa ga gini sosai ta yadda take cin bangon daki ko gini wanda a kwana a tashi idan ba a yi hattara ba takan rage wa gini kwari har ma ta kai a wayi gari ya zube. Wannan kamar yadda bayani ya kasance a baya, wadannan halittu ‚yan kanana da ke rayuwa a cikin danshi su ke haddasa wannan. Harwayau ruwa ko danshi na illa ga tufafi ko takardu, inda wadannan mitsimitsin halittu da ke cikinta ke rubar da irin wadannan abubuwa kamar yadda suke yi wa duk wani kaya da suka tattaru a kai a sanadiyyar wannan yanayi na lema ko ruwa, idan har ba iska da ke ratsa wurin da kuma hasken rana. A takaice wannan wuri ya zama tamkar gida ne na irin wadannan halittu na su kama wuri su zauna domin rayuwarsu kamar yadda mu ma mutane ko dabbobi manya mukan wanzu a muhallin da ya dace  da mu. Akwai hanyoyi da dama na kare kai da muhalli wadanda dan-Adam zai iya amfani da su domin raba kansa da wannan matsala kamar yadda Farfesa Aliyu Barau malami a sashen tsara birane da yankuna na Jami’ar Bayero da ke Kano, wanda ya yi wa BBC bayani kan wannan matsala da kuma yadda za a iya neman kariya daga gareta. Kasancewar rashin shiga da fitar iska a wuri na daga cikin abubuwan da ke haifar da ruma da danshi, malamin ya ce baya ga neman shawarar kwararru idan za a yi gini. Ya ce akwai bukatar a yi gini ta yadda iska za ta rika shiga tana fita a daki, ta yadda zai kasance idan iska ta shigo daga misali gabas za ta fita ta yamma ko kuma wani bangare na daban na daki. Sannan yana da kyau a tabbatar ruwa ba ya kwanciya a kusa da daki ko gini ta yadda wannan danshi zai rika shafar ginin. Masanin ya ce yana da kyau idan aka yi gini a wurin da yake da danshi a yi masa jingina ko kewaye shi da duwatsu kamar yadda maginan Hausa kan kira irin wannan kariya ""dan-tofi’’. Ya ce idan aka yi wa gini irin wannan dauri yakan hana raba ratsa dutsen har ta kai ga ainahin ginin ta janyo ruwa da za ta yi wa gini illa. A bagaren lafiya kuwa masana na nuna cewa yana da kyau a lokacin damuna mutane su rika bude kofa da taga iska na shiga tana fita, hasken rana ma na shiga. Mutanen da suke da larurar numfashi misali asma, ya kamata lokacin su rika takatsantsan kada ruma ta yi musu yawa a gida, wadanda suke da babbar darduma ko kafet a daki ko gida yana da kyau su nade shi domin yana bayar da dama ruma ko danshi ya zauna, har su rika tayar musu da matsalar. Harwayau mutumin da yake da matsalar ta numfashi ya kamata a lokacin damuna idan yana amfani da bargo wurin kwanciya sai ya daina ya rika amfani da mayafi na yadi, amma ba abin da yake da gashi ba, domin bargo saboda gashi yana tayar da matsalar asma. A al’adance wasu kan yi amfani da tafarnuwa ko albasa a wawwatsa  a daki ko wurin da ake samun ruma a lokacin damina wanda hakan kan sa danshi ya ragu saboda tasirin musamman ita tafarnuwar, wadda tana tsotse danshi. Idan akwai wani amfani ga ruma  watakila za a iya cewa shi ne samar da taki ta yadda take rubar da ita ce ko tsirrai ko kuma wani abu da zai iya zama taki, wanda hakan ba karamin amfani ba ne ga manoma."	https://www.bbc.com/hausa/articles/c2jn4mv890ko
health	Yawan hutawa na cutar da lafiya - amma yana da amfani ta wani bangaren	"Duk wani ma'aikaci mai jajircewa da ya yi ritaya na fargabar yadda ranakunsa za su cika da rashin aikin yi. Ga mutanen da suke ganin zuwa aiki shi ne gishirin rayuwarsu, suna ganin rayuwa ba za ta yi armashi ba idan ba sa zuwa aiki. Duk da cewa zuwa aiki na cike ranakun mutum, ana iya ganin lokacin da za a bata nan gaba ba tare da ana wani aiki ba a matsayin mai cike da rudani kuma yana iya jefa mutum cikin wasu munanan ayyuka kamar shan kwayoyi. ""Daga bayanan da muka samu - da kuma la'akari da al'amura na yau da kullum - cewa mutane da yawa na fadi tashi a aiki,"" in ji Andrew Yang, dan takarar shugabancin Amurka a jam'iyyar Demokrat kuma wanda ya kafa kungiyar samar da aiki ta Venture for America. ""Ba ma yin komai; ba ma aikin sa-kai sosai, duk da cewa muna da lokaci sosai. Sannan lokaci na tafiya sai mu fara buga wasannin komfuta da shan barasa. Al'umma gaba daya ba ta ci gaba idan babu aikin yi,"" a cewarsa. Aikin da ake biyan albashi ba shi kadai ne hanyar da ke kai ga rayuwa mai dadi ba. Misali, 'yan Japan suna da wata al'ada ta ikigai. Al'ada ce ta kara masu karfin guiwar samun farin ciki ta hanyar mayar da hankali ga wani abin da suke yi da zai sa su tashi da sanyin safiya. Cikin 'yan kasar Japan da aka gudanar da bincike a kansu a 2010, binciken ya nuna cewa kashi daya bisa uku suna amfani da al'adar ikigai, sauran kashi biyu bisa ukun da suka rage, rashin albashi da soyayya da kuma mayar da hankali kan wasu hidimomi ya sa suka yi ritaya daga aiki. A wannan zamani, mata suna aikatuwa kwarai da gaske amma irin wannan aikin ba a daukar shi da muhimmanci kamar irin aikin albashi. Misali lura da yara da kuma yin ayyukan gida da sauran hidimomi na cin sa'o'i dayawa. Rage yawan aiki a ofis zai iya bayar da daman samun lokaci da kuma kuzari domin aiwatar da sauran ayyukan gida da hidimomi - amma kamfanoni da gwamnatoci kada su rage zuba jari a wasu bangarori saboda sun dogara da wasu su yi aiki kyauta. Wani bincike da aka gudanar kan gajeren hutun karshen mako ya nuna ma'aikata masu dogon hutun karshen mako- amma wadanda albashinsu ba a kara masu ba - suna amfani da sauran lokutansu wajen yin abubuwa kamar buga wasan kwallon golf da sauran wasanni. Alexandra Hartnall, wata mai aikin tuntuba kan kasuwanci da sadarwa a London ta ce ta gano cewa yin aiki a biya ta ya sa ta samu natsuwa, wannan ne ya sa ba ta yin aiki ya wuce na sa'o'i hudu a rana. Wani kalubale a nan shi ne ko da mutum ya samu saukin aiki kuma yana da lokaci ba shi zai sa lallai mutum ya yi wasu abubuwan da suka hada da taimakon al'umma ba. Melanie Oppenheimer daga jami'ar Tokyo ta bayyana cewa a Australia wadanda ke tsakanin shekaru 35 zuwa 44, su ne suka fi yin ayyuka na sa-kai. Dalili kuwa shi ne aikin sa-kai na da fadi ba kamar yadda mutane ke tunani ba: akwai buga wasan game na talabijin da kuma taimaka wa 'yan ci-rani samun matsuguni da taimaka wa wasu masu aikin karatun kimiyya duk na cikin aikin sa kai. A ra'ayin Oppenheimer, lokaci ba zai kasance kalubale ga irin lamarin ba, amma yana da kyau a taimaka wa masu son aikin sa-kai a kuma taimaka masu da dama idan ta samu."	https://www.bbc.com/hausa/labarai-49688440
health	Akwai alama korona na shirin dawowa	Duk da cewa akwai manyan abubuwa da suka ɗauke hankalin duniya, kamar yaƙin da ake yi a Ukraine,  amma da alama cutar  korona na ƙoƙarin dawowa. Alƙaluma na baya-bayan nan sun nuna cewa masu kamuwa da korona sun ruɓanya fiye da sau biyu a Birtaniya daga farkon watan Yuni. Bayanai sun nuna cewa an samu kimanin mutum miliyan 2.3 waɗanda suka harbu da cutar. Yanzu haka ana kuma fuskantar ƙalubalen sabbin nau‘ukan cutar, yayin da ake shakkun ko hukumomin lafiya za su iya cin galabarta. Nau’ukan cutar da ke addabar mutane a yanzu su ne BA.4 da BA.5. Nau’uka ne waɗanda suka rikida daga nau’in Omicron. Omicron nau’in korona ne wanda yake da ƙarfin yaɗuwa a jikin ɗan’adam ya kuma raunana garkuwar da jiki ya samar na kare kai daga cutar. To amma an gano cewa nau’in BA.4 da BA.5 sun fi shi haɗari. Farfesa Danny Altmann na Kwalejin Imperial da ke London ya ce yadda cutar ke rikida domin ta ci gaba da harbar mutane na da ban tsoro. Bayanai na nuna cewa yanzu haka Burtaniya na fuskantar ɓarkewa ta uku na cutar korona nau’in Omicron ke nan a cikin wannan shekarar. Bincike ya nuna cewa sabbin nau’ukan korona na BA.4 da BA.5 suna iya bijire wa garkuwar da mutum ya samu bayan ya karɓi rigakafi ko kuma saboda ya yi fama da cutar a baya. Dabarun da sabbin nau’ukan ke da su wajen harbar mutane da kuma raunin garkuwa daga cutar da ake samu a yanzu na nufin za a rinƙa samun ƙaruwar masu kamuwa da cutar. Sai dai abin da masana ke cewa shi ne, kamewa daga cakuɗuwa da mutane ita ce babbar hanyar hana mutum kamuwa da mummunar rashin lafiya, ko kwanciya a asibiti, ko ma mutuwa a sanadiyyar korona.	https://www.bbc.com/hausa/articles/cn0gz013pgeo
technology	Wataƙila nan da shekara uku ku fara hawa tasi mai tashi sama	"Da zarar aka yi batun tasi mai tashi sama don kai mutane anguwa a cikin gari, abin da ke fara zuwa zukatan wasu shi ne sanannen fim dinnan na zane wato 'The Jetsons'. Cartoon din wanda aka yi a shekarar 1960 ya nuna wasu iyalai da ke rayuwa a wani gari na zamani, inda mutane ke zuwa aiki cikin wasu motoci da ke tashi sama. Shekaru 20 a karni na 21, wasu masana kimiyya na kokarin mayar da mafarkin waɗanda suka shirya cartoon din Jetsons gaske. A yanzu kamfanonin Uber da Boeing sun samar da motoci masu tashi sama. Wani rahoto ma ya yi hasashen cewa daga nan zuwa shekarar 2040 za a samar da irin wadannan motoci guda 430,000 a faɗin duniya. Wannan kuma na zuwa a dai dai lokacin da ake ci gaba da samar da jirage marasa matuki, da ake hasashen kasuwar su za ta bunkasa da fam biliyan hudu daga nan zuwa 2028. To amma kafin a samu yadda ake so wurin wadatuwar waɗannan motoci da kuma jirage marasa matuki akwai bukatar birane su gina kananan tashoshin jirgi da masana suka saka wa suna ""skysports"". Dole za a bukaci samar da waɗannan tashoshi don motocin hayar su samu wurin sauka don daukar mutane. Kamfanin Joby Aviation na California a Amurka na gaba-gaba wurin samar da tasi mai tashi sama, don tuni ya gudanar da gwajin fiye da guda 1,000. Kamfanin na fatan samun amincewar hukumar sufurin jiragen sama ta Amurka don fara aiki a shekarar 2024. Motocin Joby za su iya daukar fasinjoji hudu, kuma za su iya tafiyar kilomita 322 a cikin awa ɗaya. ""Abin da muke so mu yi shi ne samar da wadatattun motoci a wuraren da ake bukatarsu,"" a cewar Oliver Walker, mai magana da yawun kamfanonin Joby. ""Muna aiki da hukumomi a birane don tabbatar da cewa an samar da tashoshin da waɗannan motoci za su rika yada zango."" Joby ya hada hannu da kamfanin fasaha na Reef Technology, da nufin amfani da rufin garejin motocinsa. Duk da shirin samar da motoci masu tashi sama ba magana ce ta yanzu-yanzu ba, batun na samun karɓuwa daga hukumomi a Amurka. Tuni garuruwan Houston da Los Angeles da kuma Orlando suka fara shirin samar da tashoshin motoci masu tashi sama. A cewar magajin garin Los Angeles Eric Garcetti, samar da motoci masu tashi a birane ba karamar nasara ba ce. A Birtaniya gwamnati ta yi maraba da shirin samar da tashar motoci masu tashi sama a kusa da wani filin kwallo da ke Coventry. Sai dai masana sun bayyana cewa akwai kalubale da dama da suka yi tsayuwar gwamin jaki ga samar da tashohin motocin. ""Kafin a samu nasarar ganin waɗannan motoci sun yi aiki yadda aka gani a shirin Jetsons sai an shawo kan wasu matsalolin tun yanzu"", a cewar Jennifer Ritchter, kwararriya kan jirage marasa matuki da kuma tasi mai tashi sama. Aaaron Belbasis, masani kan harkokin fasahar zamani ya ce batun lafiya da kariya na da matukar muhimmanci a wannan batu."" Ya kara da cewa ""idan har aka ce za a samu yawaitar motoci a sararin samaniya to akwai yiwuwar haɗari, ko kuma idan aka yi rashin sa'a mota ta fado babu shiri."" ""Haka kuma idan mota ta fado ba wai wadanda ke ciki kawai za ta jikkata ba, har da wadanda za ta fado a kansu,"" a cewar Mr Belbasis. Wasu masanan na ganin cewa akwai bukatar zuba jari wurin samar da tashoshi isassu ba wai a mayar da hankali wurin samar da motoci babu isassun filayen tashi da saukar su ba. A cewar Ricky Sadhu duk da kalubalen da ke da akwai, akwai kuma haske ta ɓangaren bukata da sha'awar samar da tashoshin motoci masu tashi a biranen Amurka da Turai da kuma Asiya. ''Muna da burin ganin an samu tashoshi 200 a faɗin duniya cikin shekaru biyar,'' a cewar Sadhu, kuma duk da haka manyan birane za su bukaci fiye ma da haka.''"	https://www.bbc.com/hausa/rahotanni-58953177
business	Tattalin arziƙi: Matakan da aka bi wurin ceto tattalin arziƙin Najeriya daga masassara	"Ministar Kudi da Tsare-tsaren tattalin Arzikin Kasa, Zainab Ahmed Shamsuna, ta yi karin haske kan ficewar Najeriya daga matsalar koma-bayan tattalin arziki da ta shiga sakamakon annobar cutar korona da kuma faduwar farashin danyen man fetur a kasuwar duniya. Sai dai ta ce ko da ya ke tattalin arzikin ya dan bunkasa da kashi sufili da digo daya cikin dari 0.1% a karshen shekarar da ya gabata, to amma ci gaban bai kai yadda za a iya miƙe kafa a sakankance ba. Ministar ta kuma ƙara da cewa farfadowa da yanzu darajar danyen man fetur ke yi, da kuma lamunin biliyoyin dala daga Asusun Lamuni na Duniya da Bankin Duniya da kuma Bankin Raya Afirka a shekarar 2020, duka sun kasance wata kyakkyawar alama cewa tattalin arzikin zai ci gaba da farfadowa. Bayan taron manema labaran a Fadar Shugaban Kasa, ministar ta yi wa wakilin BBC Ishaq Khalid karin bayanin kan matakan da aka bi domin ficewa daga matsalar koma-bayan tattalin arzikin. Ta ce shugaban Najeriyar Muhammadu Buhari da farko ya sa su rage wasu wuraren da za a yi amfani da kudi wadanda ba lallai ne sai an yi su a shekarar ta wuce ba. Da hakan ya sa suka samu wasu kudi da aka yi amfani da su a fannin inganta kiwon lafiya da kuma taimaka wa al'ummar Najeriya da suka zama gajiyayyu. Zainab Ahmed ta kuma ce mataimakin shugaban kasa ne ke jagorantar karamin kwamitin da aka zana tsarin da ake kira ''Economic Sustainability Plan'', wanda ya yi aikin gyara tattalin arzikin kasa na shekarar da ta wuce (2020). Ya kuma ya bayar da umarnin cewa a tsara yadda za a yi a fitar da kasa daga cikin matsalar da ta shiga. ''Shi wannan tsari da aka yi ya danganta da aikin gona, yadda za a taimaka wa ƙananan da matsakaitan manoma a ba su kudi masu karamin ruwa domin su samu su ci gaba da aikinsu na noma,"" in ji ministar. ''Akwai kuma wasu tallafi da aka bai wa mutane da suke da kananan kamfanoni ko 'yan kasuwa don su kara jari. ""Kana akwai karkashin wadannan tsari na ''Economic Sustainability Plan' wanda da shi ne ya taimaka mana ya sa muka fita cikin wannan ƙangi,'' in ji ta. Ministar ta kuma bayyana cewan an dauki mutane aiki wanda ko wace karamar hukuma an dauki mutum dubu daya, kuma ko wane minista cikin 'yan makonni da suka wuce ya je jiharsa don daukar ma'aikata. Ta bangaren kananan kudaden tallafi kuwa in ji ministar, mutane sun zo duka an rarraba musu domin rage kaifin wahalhalun da suka shiga wanda annobar cutar korona ta haifar."	https://www.bbc.com/hausa/labarai-56197870
health	Ba ma son ganin kowa a kan titunan Daura - Masari	"Gwamnatin jihar Katsina ta ba da sanarwar kulle garin Daura da kewaye ba shiga ba fita, a wani mataki na dakile bazuwar annobar coronavirus, wadda ta addabi duniya. ""Daga safiyar Asabar, ba ma son mu ga kowa a kan titunan garin Daura da kuma kauyukan da ke karkashin karamar hukumar,"" in ji Gwamna Aminu Masari. Matakin ya zo ne bayan samun mutum uku da suka kamu da cutar a jihar Katsina, kuma suna da alaka da wani likita da ya rasu bayan sakamakon kamuwa da cutar mai sarke numfashi. Gwamnan jihar Katsina Aminu Bello Masari yayin wani taron manema labarai ranar Juma'a bai bayyana ko tsawon kwana nawa ne matakin na kulle Daura zai dauka ba. Ya ce: ""maganar nan da nake muku yanzu haka ana kan hanyar kawo su Katsina, babban asibiti na tarayya inda ake da cibiyar kebe marasa lafiya, inda za a killace su kuma ana ci gaba da ba su magani. Gwamna Masari ya ce sun yi shawara da jami'an tsaro da kuma kwamitin kar-ta-kwana mai yaki da cutar coronavirus na jihar da sauran jami'an lafiya wadanda suka amince a rufe garin Daura. ""Duk garin da ya gwada ko karamar hukumar da ta gwada akwai wannan (cuta), to za mu rufe ta kaf, kamar yadda muka rufe Daura a yau,"" in ji gwamna. Ya ce kwamitin kar-ta-kwanan zai tantance kantunan sayar da magani kamar guda uku da kantunan sayar da hatsi uku wadanda mutanen garin Daura za su rika zuwa cefane a lokacin wannan al'amari. Har wa yau, gwamnatin Katsina za ta tallafa wa mutanen Daura a lokacin da wannan doka za ta yi aiki., a cewar Masari."	https://www.bbc.com/hausa/labarai-52251302
health	Lafiya Zinariya: Mace mai ƙugun maza kan gamu da tangarda a wajen haihuwa	Masana a fannin kiwon lafiya sun bayyana cewa, samun tangarda a yayin nakuda na daga cikin muhimman dalilan da ke janyo mutuwar mata masu juna biyu a fadin duniya.Ire-iren tangardar da mata kan fuskanta kan zamanto a wasu lokuta yana da alaka da irin halittar kugunsu. Haka kuma mata masu karamin kugu ka iya fuskantar tangarda domin kan ɗa zai yi wahalar fita. Likitoci sun ce siffar halittar kugu kala hudu ce, sai dai guda daya ne ya fi dacewa da haihuwa ba tare da wata matsala ba. Kuma yawancin mata na da wannan halittar kugun da jariri zai ratsa ya fitoba tare da an samu tangarda ba.Masana sun tabbatar da cewa samun tangarda a lokacin nakuda kan sa nakudar ta yi tsawo, kuma hakan na iya jefa rayuwar uwa da jaririnta cikin hatsari.Lamarin da ke janyo asarar rayukan mata masu juna biyu, musamman a nahiyar Afrika.Nahiyar da ke da karancin kwararrun ma'aikatan lafiya, idan aka kwatanta da yawan al'ummarta. Hukumar lafiya ta duniya ta ce akalla mata masu juna biyu kusan dubu 300 ne suka mutu a shekarar 2017.  Kashi daya bisa uku na wannan adadi, a cewarta sun mutu ne a kasashen Najeriya da Indiya.	https://www.bbc.com/hausa/shirye-shirye-na-musamman-55946346
religion	Mahangar kimiyya da addini kan bangon duniya	"A duk lokacin da aka ambato kalmar bangon duniya, abu na farko da ke faɗo wa mutane da dama a rai shi ne ƙasar China, wasu kuma sai su fara tunanin wani dogon bango da ya raba duniyar da muke ciki da wata duniyar ta daban. A addinin Musulunci an yi batun wasu halittu da ake kira Yajuju wa Majuj da za su shigo daga bayan wata katanga, wadda mutane da yawa suka ɗauka cewa katangar ce bangon duniya. Shin yaya abin yake? Haka kuma shin akwai bangon duniya a zahiri da gaske? BBC ta yi duba kan wannan lamari a mahangar addini da kimiyya. A wata hira da BBC ta taba yi a shekarar 2017 da Farfesa Yusuf Adamu, malami a tsangayar fannin nazarin ƙasa a Jami'ar Bayero da ke Kano, ya yi bayani kan batun bangon duniya. A cewarsa, ""duniya tana da bango kuma ba ta da bango"", domin idan Bahaushe ya ce bangon duniya, yana tunanin cewa akwai wani waje, wanda idan ka je wurin, shi ne ƙarshen duniya. Farfesan ya ce shi Bahaushe tun asali idan ya tashi daga wani gari zuwa wani gari akwai ganuwa ko kuma bango da ya zagaye garin, shi ya sa yake tunanin ita ma duniya akwai inda za a je a ga irin wannan ganuwar a ƙuryarta. Farfesan ya ce a zahiri, babu wani bango da za a ce ya kewaye duniya baki ɗaya. ""Akwai wurin da manazarta da yawa suke ɗauka a matsayin bangon duniya, abin da manazarta da matafiya suka gano shi ne tana da ƙarshe a sama da kuma ƙasa. ''Akwai inda ake ce wa North Pole da kuma South Pole, wato bangon duniya na arewa da kuma bangon duniya na kudu."" A cewarsa, waɗannan wurare duk ba a wata ƙasa suke ba, sai dai akwai ƙasashe da dama da sukan je su kafa tutocinsu a wurin. ""Akwai mutane ƙalilan da ke zaune a waɗannan wurare waɗanda ke gudanar da bincike, haka masana kimiyya su ma suna zama ne na taƙaitaccen lokaci su bar wurin sakamakon wurin ko yaushe a cikin ƙanƙara yake. A cewar Farfesan, waɗannan wurare wata shida ake yi ana dare haka kuma wata shida ake yi ana rana, kuma ko da yaushe wurin a ƙanƙare yake, akwai kuma dabbobin da Allah ya halitta da ke rayuwa a wuraren. A cewar Farfesa Yusuf Adamu mutane na tunanin cewa bangon duniya a China yake saboda wata ganuwa da ake da ita a ƙasar mai tsawon gaske. ""Ganuwar China na da girma da faɗi, ta fi kilomita dubu, tana da tsawo sosai, saboda haka idan wani ya je can sai ya ɗauka wannan ganuwar ita ce bangon duniya."" Hakan na faruwa ne saboda mutane sun kuma ɗauka China ce ƙasa ta ƙarshe a duniya, amma abin ba haka yake ba don Japan na gaba da China sannan daga nan sai ruwa sai kuma a zagaya a shiga Amurka, tun da duniyar kamar ƙwallo take. Binciken masana ya nuna cewa ganuwar ta China na da tsawon kimanin sama da kilomita 21,000 inda aka ɗauki sama da shekara 2,000 ana gina ta. Sama da masu yawon buɗe ido miliyan 10 ne ke kai ziyara zuwa ganuwar ta China a duk shekara. Domin ƙara tabbatar da ko da gaske akwai bangon duniya a zahiri a mahangar addini, BBC ta tuntuɓi Sheikh Musa Yusuf Asadussunnah, wani malamin a Najeriya, inda ya ce a addinin Musulunci babu wani wuri da aka ce shi ne bangon duniya, domin babu inda aka ce aljanu ko mutane sun gina wani bangon duniya. Ya ce ko a Al-Ƙur'ani da aka ce Sarki Zurkallaini ya gina katanga saboda Yajuju wa Majuju ba yana nufin cewa wannan ginin a ƙarshen duniya yake ba. A cewar malamin, sarkin ya yi ginin ne saboda yadda Yajuju wa Majujun ke tsallakawa domin yi wa wasu mutane ɓarna."	https://www.bbc.com/hausa/labarai-54446939
politics	Zan bai wa fannin tattalin arziki muhimmanci - Dan takarar gwamnan Jigawa na APC	"Dan takarar gwamnan Jihar Jigawa na jam'iyyar APC, Umar Namadi, ya ce babban burinsa idan ya ci zaben shi ne ya bunkasa tattalin arzikin jihar. Ya bayyana haka ne a hira ta musamman da BBC Hausa. ""Abin da ya ba ni kwarin gwiwa na shiga wannan takara shi ne yadda a shekara bakwai da suka wuce mun yi aiki da shugabana Gwamna Muhammad Badaru Abubakar, na ga irin dimbin ci gaban da aka kawo wa jihar Jigawa a wannan lokaci, sannan kuma na san irin tunaninsa da kuma abin da yake so jihar Jigawa ta zama. Saboda haka wannan ya ba ni kwarin gwiwar cewa ya kamata ni ma na bayar da tawa gudunmawar na dora kan abubuwan da wannan mutumin ya yi."" Umar Namadi ya kara da cewa ""Na farko dai muna so mu ga cewa an dora tattalin arzikin Jihar Jigawa a kan wani tafarki mai dorewa."	https://www.bbc.com/hausa/articles/cd15397gdelo
entertainment	Ali Nuhu ya yi magana kan cutar Coronavirus	Tauraron fina-finan Kannywood, Ali Nuhu, ya ce ya fada cikin fargaba lokacin da ya soma samun labarin bullar cutar coronavirus. Ya bayyana wa BBC haka ne a wurin bikin bayar da lambar yabo ga taurarin fina-finai da aka gudanar a Lagos a karshen mako. Sai dai tauraron ya ce yana da yakini za a samu maganin cutar.	https://www.bbc.com/hausa/labarai-51954106
politics	Shawarwari 10 da gwamnonin Kudu suka yanke kan makomar Najeriya	Ƙungiyar gwamnonin jihohin kudancin Najeriya ta yanke shawara kan matakai daban-daban game da makomar ƙasar a taron da ta gudanar ranar Litinin a birnin Lagos. A sanarwar da gwamnonin suka fitar, wadda shugabansu Gwamna Oluwarotimi Akeredolu na jihar Ondo ya sanya wa hannu, sun bayyana goyon bayansu ga kasancewar Najeriya a matsayin ƙasa ɗaya dunƙulalliya.Sun gudanar da taron ne kwanaki kaɗan bayan jami'an hukumar tsaro ta farin kaya, DSS, sun kai sumame gidan mai fafutukar kafa ƙasar Yarabawan nan Sunday Igboho, inda suka gano manya-manyan makamai. Hakan na faruwa ne bayan gwamnatin Najeriya ta kamo Mr Nnamdi Kanu, mai rajin ɓallewa daga ƙasar domin kafar ƙasar Biafra. Wasu na ganin gwagwarmayar da mutanen biyu suke yi tana da nasaba da siyasa kodayake gwamnonin sun yaba kan matakin da gwamnatin tarayya take ɗauka domin wanzar da tsaron a yankin. Ga matakan da gwamnonin suka ɗauka game da makomar Najeriya:	https://www.bbc.com/hausa/labarai-57732935
religion	Ku San Malamanku tare da Sheikh Abdulwadud Harun Attijjaniy na Ghana	"Shugaban gudanarwa na darikar Tijjaniyya a kasar Ghana Sheikh Abdulwadud Harun Attijjaniy, ya ce a Ghana akwai fahimtar juna tsakanin kungiyoyin Musulmin kasar, haka kuma suna zaman lafiya da mabiya wasu addinan. Malamin ya fadi hakan ne a cikin shirinmu na Ku San Malamanku na wannan makon. Ya bayyana cewa an haife shi a darikar Tijjaniyya ya kuma taso a cikinta, sannan ya yi rubuce-rubuce a kanta. Ya ce a Ghana su babu ruwansu da bambancin aƙidu. ""Muna da haɗin kai tsakanin ɗariku da shi'a da sunni duka,"" in ji shi. Sheikh Harun ya ce ya shiga kauyuka da birane domin yada addinin Musulunci da darikar ta Tijjaniyya. An haife shi a unguwar Abuwabu da ke birnin Kumasi a ƙasar Ghana. Ya fara karatu a hannun mahaifinsa daga baya ya koma karatun Al-ƙur'ani a hannun wani abokin mahaifinsa Malam Umar. Ya yi sauran littattafai a hannun mahaifinsa. ""Na tashi a gidanmu na ga ana bin dariƙar tijjaniya kuma kan tarbiyyarta na tashi don tun muna yara ake tura mu Zawiyya har muka girma. ""Na yi yawo sosai wajen kira da karantar da ɗariƙar Tijjaniyya,"" in ji shi. Ya ce yana da burin zama jagora a ɗarikar Tijjaniya na ƙasar Ghana wanda zai dinga jagorantar ayyukan ci gaban addini. Yana da mata biyu da ƴaƴa biyar. Sannan ya ce a abinci duka ya fi son tuwo sai kuma doya."	https://www.bbc.com/hausa/labarai-56446157
politics	Ramalan Yero: Gwamnatin Nasir El-Rufa'i ta gaza a fannin tsaro da walwalar jama'a	Latsa hoton da ke sama domin kallon bidiyon: Tsohon gwamnan jihar Kaduna Alhaji Mukhtar Ramalan Yero ya soki gwamnatin Malam Nasir El-Rufa'i ta da ta gaje shi da cewa ta gaza a fannin tsaro da walwalar jama'a. Tsohon gwamnan ya kuma soki gwamnatin mai ci kan korar ma'aikata, inda ya ce matakin ya kara ta'azzara kuncin rayuwa a jihar ta Kaduna. Ya kuma mayar da martani ga masu cewa gwamnatinsu ba ta yi aiki ba idan aka kwatanta da ayyukan da ake yi yanzu haka a wasu biranen jihar.	https://www.bbc.com/hausa/media-57562460
entertainment	...Daga Bakin Mai Ita tare da Nura Dandolo, Yaya Dankwambo na Gidan Badamasi	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 50, shirin ya tattauna da Nura Yakubu wanda aka fi sani da Dandolo ko Yaya Dankwambo a shirin Gidan Badamasi, inda ya amsa tambayoyin da suka shafi rayuwarsa. Ɗaukar bidiyo da Tacewa: Abdulsalam Usman Abdulkadir Tsarawa da gabatarwa: Halima Umar Saleh	https://www.bbc.com/hausa/media-57261319
health	Lafiya Zinariya: Shin ana iya daukar farfadiya ta hanyar taba mai cutar?	Farfadiya na daya daga manyan cutukan da suka shafi kwakwalwa da ake yawan gani a manya da yara a ko ina a fadin duniya. Sannan akwai rashin fahimta sosai dangane da wannan matsala wanda hakan ya sa akwai camfe-camfe da dama da ke yi kan cutar. A makon da ya gabata, likitar kwakwalwa Dakta Joyce Oseghale ta yi bayani kan farfadiya da ire-irenta da abubuwan da ke haifar da ita har ma da alamominta. A wannan makon kuwa, ta yi bayani ne kan yadda ake magance ta a asibiti da irin kulawar da ya kamata a bai wa mai wannan cuta. Sannan ta yi karin haske kan wasu camfe-camfe da ake yi dangane da cutar farfadiya.	https://www.bbc.com/hausa/labarai-53953636
religion	Musulman da ke yi wa gawarwaki gata a Senegal	A kasar Senegal, duk shekara mutane na mutuwa sanadin hatsari ko kuma wasu dalilai na daban kuma  ba a sanin mutanen ko kuma iyalai bas a zuwa domin karbar gawargwakin ‘yan uwansu. Wata kungiyar Musulmai da ke aiki domin samun lada daga ubangiji tana daukar nauyin yi wa gawarwakin sutura kamar yadda Musulunci ya tanada.	https://www.bbc.com/hausa/media-57029836
business	Wane irin tasiri takunkuman da aka sanya wa Russia za su yi kan tattalin arzikinta?	"Hana bankunan kasar Rasha yin hada-hada da sauran bankuna ta hanyar amfani da shirin aikawa da kudade daga kasa zuwa kasa mai suna SWIFT abu ne da kawo yanzu ake kallo a matsayin matakin karshe da za dauka idan babu yadda za a yi. Korar Rasha daga shirin na Swift zai haifar da wata gagarumar matsala ga kamfanonin kasashen waje da kudadensu ke ajiye a bankunan na Rasha. A shekarar 2018, Amurka ta sa aka kori bankunan Iran daga shirin na Swift. Sai dai tattalin arzikin Iran karami ne idan aka kwatanta shi da na Rasha, kuma yawancin kasashen Turai ba su goyi bayan matakin ba a wancan lokacin. Jamus ta fi damuwa da lamarin saboda tana dogara da Rasha ne wajen samun kashi biyu cikin uku na iskar gas din da ta ke amfani da shi a kasar. Akwai alama cewa mahukunta a Amurka da Tarayyar Turai da kuma Birtaniya sun amince su da rage tasirin wannan matsalar, inda suke son ware bankunan da ke hada-hada a bangaren makamashi wuri guda, ta hanyar kyale bankunan su biya kudaden dakon iskar gas da na kayan abinci. Sai dai har yanzu kasashen ba su fayyace yadda za su aiwatar da shirin ba. Duk da yake matakin zai yi wa tattalin arzikin Rasha illa, amma akwai wani tsarin aikawa da kudade tsakanin kasashen duniya mai suna SPFS - wato System for Transfer of Financial Messages - wanda Rasha ta samar bayan rikicin Crimea a 2014. China ma ta samar da wani shirin aikawa da kudade mai suna ""Cross-Border Interbank Payment System"" wato CIPS. Abin da ya bayyana a yanzu shi ne gwamnatin Birtaniya ta shirya daukan tsauraran matakai kan kamfanoni da bankunan Rasha da ke da kadarori a Birtaniyar. Kwanan nan gwamnatin kasar ta ki amincewa da bukatar gina wani bututu da zai hada arewacin Faransa da Birtaniya, tana cewa ba a gama duba ko akwai wasu hanyoyin dakon mai da iskar gas ba tukuna. Wata majiya ta shaida wa BBC cewa kazancewar rikicin Ukraine ya taimaka wajen kin amincewar da Birtaniya ta yi, musamman ganin cewa akwai wani dan Ukraine da wani dan Rasha cikin wadanda ke son yin kwangilar. Kuma janyewar da attajirin nan dan kasar Rasha, Roman Abramovich ya yi daga gudanar da kungiyarsa ta kwallon kafa ta Chelsea ya nuna yadda ya fahimci inda rikicin ya nufa da kuma irin illar da zai iya haifar wa harkokin kasuwancinsa a Birtaniya."	https://www.bbc.com/hausa/labarai-60556165
sports	Abin da ya kamata ku sani kan wasan Barca da Valladolid	Ranar Lahadi Barcelona za ta karbi bakuncin Real Valladolid a wasan mako na uku a gasar La Liga da za su kara a Nou Camp. Ranar 13 ga watan Agusta Barcelona ta fara wasan La Ligar na bana da Vallecano, inda ta tashi karawar 0-0. Ranar 21 ga watan Agusta kungiyar Nou Camp ta ziyarci Real Sociedad a wasan mako na biyu, inda ta ci 4-1. Barcelona za ta fafata da sabuwar kungiyar da ta hau gasar La Liga a kakar nan, wadda ta sha kashi a gida da ci 3-0 a hannun Villareal ranar wasanta na farko. Ranar 19 ga watan Agusta, Valladolid ta je gidan Sevilla ta tashi 1-1 a wasan mako na biyu a babbar gasar tamaula ta Sifaniya. Labari daga kungiyar Barcelona Ba wani dan wasa da ya ji sabon rauni, ba wanda yake da hukuncin dakatarwa, saboda haka Xavi yana da 'yan wasa a kasa da zai zaba ya darje. Shin ko kun san? Barcelona ba ta yi rashin nasara ba a wasa 15 da ta kara da Valladolid, inda ta ci 14 daga ciki da canjaras daya. Tun daga kakar 2008/09 ta zura kwallo 40 a ragar Valladolid, ita ce kungiyar da ta zazzagawa da yawa tun daga lokacin. Barcelona na bukatar cin kwallo a wasan nan, bayan da ta kasa zurawa a raga a wasa biyu baya a gida - rabon da ta yi uku ba tare da cin kwallo ba a gida tun 1980. To sai dai Valladolid ta buga karawa 11 a waje a bayan nan ba tare da yin nasara ba, watakila ta kara shan kashi a hannun Barcelona. Wasan karshe da suka kara a tsakaninsu Kakar 2020/2021 La Liga ranar Litinin 5 ga watan Afirilun 2021 Barcelona 1 - 0 Valladolid La Liga Talata 22 ga watan Disambar 2020 Valladolid 0 - 3 Barcelona Idan har Gavi ya buga wasan zai zama dan kwallon da aka haifa a 2003 da zai yi wa Barcelona karawa ta 50. Kociyan Valladolid, Pacheta ya fuskanci Barcelona sau12 a matakin dan kwallo, bai yi nasara ba - a matakin koci a Huesca bai yi nasara a haduwa dayan da ya yi da Barcelona ba. Alexia za ta gabatar da kyautar da ta lashe a Turai  Kafin a fara wasan kyaftin din kungiyar Barcelona ta mata, Alexia Putella za ta gabatar da kyautar da ta lashe a Istambul a gaban magoya baya a Nou Camp. Ita ce aka zaba gwarzuwar 'yan kwallon kafa a nahiyar Turai ta bana ta kuma zama ta biyu da ta karbi kyautar karo biyu a jere a tarihi, Sai dai 'yar wasan na jinya mai tsawo, bayan raunin da ta yi a watan Yuli.	https://www.bbc.com/hausa/articles/cyxn417xkplo
politics	Abin da Sule Lamido ya ce kan tsarin karba-karba na PDP	Ku latsa hoton da ke sama don kallon bidiyon: Tsohon gwamnan jihar Jigawa, kuma jigo a jam'iyyar adawa ta PDP a Najeriya Sule Lamido, ya ce ba za ta yiwu, a mika wa yankin kudancin kasar takarar shugaban kasa a jam'iyyar a kakar zaben 2023 saboda kawai son kai ba. Yayin wata hira da BBC Hausa, tsohon gwamnan ya ce ba laifi bane idan an yi hakan saboda tunanin zaman lafiya da kuma son farfado da tasirin jam'iyyar a yankin arewa, wadda ake sa ran za ta karbi mukamin shugabancin jam'iyyar.	https://www.bbc.com/hausa/media-58801032
business	Rufe iyakokin Najeriya: Ko matakin ya yi amfani bayan shekara ɗaya?	"Al'ummomin da ke zaune a garuruwan da ke kan iyakokin Najeriya sun bayyana cewa kwalliya ba ta biya kudin sabulu ba shekara guda bayan gwamnatin ƙasar ta rufe iyakokinta da ke kan tudu. A watan Agustan 2019 ne gwamnatin kasar ta rufe iyakokin nata da zummar daƙile yawaitar fasa-kwauri da kuma bunƙasa tattalin arziki, ko da yake 'yan kasar da dama sun koka kan matakin. Hukumar hana fasa-ƙwauri, wadda ta yi ruwa ta yi tsaki wajen ganin an yi aiki da rufe iyakokin, ta bugi ƙirji game da irin nasarorin da ƙasar ta samu saboda matakin da ta dauka na rufe iyakokin tudu ta fuskoki daban-daban na rayuwa. Joseph Attah, kakakin hukumar kwastam na ƙasa, ya shaida wa BBC cewa da Najeriya ba ta ɗauki matakin rufe iyakokin nata wanda ya taimaka wajen inganta noma ba, to da ta fuskanci matsala ta ɓangaren abinci bayan ɓullar annobar korona, da ta tilasta wa ƙasashen duniya rufe ƙofofinsu. ""Harkar noma ta samu inganci, shi ya sa (matakin) ya rage wahalar da ake sha sakamakon zuwa koronabairus. Na biyu shi ne ta hanyar tsaro; duk da dai ba a shawo kan (matsalolin) tsaro kwata-kwata ba a Najeriya, amma duk mai hankali ya san cewa abin (yanzu) ba kamar yadda yake da ba,"" in ji shi. Sai dai al`ummomi mazauna iyakokin Najeriya, na ganin cewa maimakon Najeriya ta ƙaru da matakin nata, raguwa ta yi. Saboda haka a nasu ra`ayin, garin gyaran gira ne Najeriya ta je, ta rasa ido. Sada Soli Jibia ɗan majalisar wakilai da ke wakiltar wasu daga cikin al`umomin Najeriya mazauna kan iyaka, ya ce rufe iyakokin bai yi amfani ba. 'Kowa ya san halin da ake ciki' A cewarsa: ""Idan an ce an rufe ne saboda kada a shigo da makamai, amma kowa ya san halin da ake ciki a waɗannan yankuna. Idan kuma an ce an yi don maganar fetur, to ko kwanan nan mun ji an ce an fitar da wasu tankoki wajen ɗari da ashirin da wani abu har wani jami'in kwastam ya rasa aikinsa."" Ya yi kira ga mahukunta su sauya fasali kan rufe iyakokin yana mai cewa ba ƙaramar asara hakan ya janyo ba. Wani mazaunin kan iyakar Najeriya a jihar Sokoto ya shaida wa BBC cewa rufe iyakokin ya kawo hauhawar farashin kayayyaki a yankinsu. Sai dai kakakin hukumar kwastan Mr Joseph Attah ya ce jami'ansu da na sauran hukumomin da ke aikin haɗin gwiwa suna bakin ƙoƙarinsu wajen yaƙi da masu fasa-kwauri. A bara lokacin da gwamnatin Shugaba Buhari ta ce ta dauki matakin rufe iyakokin kasar ne da nufin dakile ayyukan fasa-kwauri musamman na shinkafa. To amma wannan mataki ya ja hankalin mutane da dama a kasar tare da jawo ce-ce-ku-ce, inda wasu ke goyon baya wasu kuma ba sa goyon baya. Cikin mutanen da suka magantu a wancan lokacin akwai Sada Soli, dan majalisa mai wakiltar mazabar tarayya ta Kaita da Jibiya a jihar Katsina, kuma a tattaunawar da yayi da BBC, ya ce matakin abin tayar da hankali ne don kuwa zai tsunduma jama'arsu cikin karin matsi. Shi ma a nsa bangaren Honarabul Gudaji Kazaure, dan majalisar wakilai ta tarayya daga jihar Jigawa, ya ce kamata ya yi a yi shirin yadda ya kamata don kauce wa shigar talaka mawuyacin hali. Kazaure ya ce ''Muna goyon bayan tsarin gwamnati na dogaro da kanmu, amma bai kamata a dauki matakin rufe iyaka alhalin babu wani tanadi da aka yi wa talaka ba. Idan gwamnati na son daukar matakin sai ta wadata kasa da kayan da za a bukata a kuma saidawa talaka a farashi mai rahusa''. Ita kuwa Kungiyar manoman masara ta Najeriya a lokacin ta ce ta gamsu da yadda farashin masarar da aka noma a kasar ya yi tasiri. Ta ce bayan rufe iyakokin farashin buhun masara ya koma naira 9,000 wanda a baya ana sayar da shi ne naira 5,000. Shugaban kungiyar manoman masara a Najeriya, Bello Abubakar Annur Funtuwa, ya ce rufe iyakokin kasar da aka yi da kuma hana bayar da kudin waje da babban bankin Najeriya ya yi ga masu shigowa da abinci a cikin kasar sun taimaka wajen samar wa manoman masara farashi mai kyau. A nasa ra'ayin a wancan lokacin tsohon Sarkin Kano, Muhammad Sanusi na biyu ya bayyana cewar kasashen da ke mokobtaka da Najeriya ba sa taimaka mata wajen kare tattalin arzikinta. Sarki Sanusi ya bayyana wa BBC cewar dole ce ta sa Najeriya ta dauki matakin rufe dukkan iyakokinta, domin ta bunkasa tattalin arzikinta musamman abin da ya jibanci noman shinkafa. Ko a watan Maris din shekarar 2020 gwamnatin Najeriya ta ce 'yan kasar sun ga irin amfanin da rufe iyakokin kasar ya yi a fannin tattalin arzikinta. Malam Garba Shehu, kakakin Shugaba Muhammadu Buhari, wanda ya shaida wa BBC hakan, ya jaddada cewa ba za a bude iyakokin kasar ba sai gwamnati ta samu tabbaci daga wurin makwabtanta cewa ba za a su rika yin abubuwan da suka saba wa doka ba a kan iyakokin. Ya yi tsokacin ne a yayin da Shugaba Buhari ya bayyana aniyarsa ta aiki da shawarar wani kwamitin bangare uku da ya kunshi Najeriya da Benin da Jamhuriyar Nijar game da rufe iyakokin kasar na tudu da gwamnatinsa ta yi."	https://www.bbc.com/hausa/labarai-53814644
entertainment	Rahama Sadau: 'Na ji kamar zan mutu lokacin kullen korona'	"Fitacciyar tauraruwar Rahama Sadau ta ce ta ji kamar za ta mutu lokacin kullen korona saboda yadda take zaune wuri guda na tsawon watanni. Ta bayyana hakan ne a hira ta musamman da Nasidi Adamu Yahaya a shafinmu na Instagram. ""Lokacin kullen sai dai mutum ya yi ta yin kame-make. Ka yi karatu ya ishe ka, ka yi kallo ya ishe ka, ka yi chatting ya ishe ka,"" in ji ta. Ta ce kullen ne ya sa ba a jin duriyarta kwana biyu. Har ila yau Rahama ta ce ta ji babu dadi a lokacin kuma ta ji ""kamar za ta mutu."" Ta ce sana'arsu tana bukatar tara jama'a kuma yanzu an hana yin hakan saboda wannan annoba saboda haka a cewarsa korana ta fi shafar su fiye da kowa. Rahama ta ce ta kammala karatunta, inda ta karanta fannin Human Resource Management a kasar Syprus. Ta ce karatun ne ya sa ba ta iya ci gaba da harkokin fina-finanta ba gadan-gadan. Tauraruwar ta ce tana iya magana da harshe uku Hausa, Turancin Inglishi da kuma Indiyanci. Rahama ta ce mutane da dama suna son ta da aure,""yawanci sai dai na yi dariya ko kuma na ce na gode,"" in ji ta. Sai dai ta ce ita ba ta da wani saurayi a Kannywood a halin yanzu. Dangane da yadda take yawan jawo ce-ce-ku-ce, Rahama ta ce hakan yana faruwa ne saboda yadda ""duk abin da na yi duk kankantarsa mutane sai sun yi magana a kai."" Rahama ta ce hakan ba ya sa ta damuwa ""saboda mafiyawanci ban cika gani ba."" ""Idan na ga mutum daya ya fara magana mara dadi, fita nake yi gaba daya. Ba na ganin sauran, sai komai ya yi sauki. Wani lokacin kuma ina gani ban zan iya sa abu ya dame ni ba, abin da bai kai ya kawo ba,""a cewarta. Ta ce ba ta jin dadin yadda matsalar fyade take ci gaba tabarbarewa, tana mai cewa abin yana daure mata kai. ""Nakan tambayi mutane wannan abin da ke faruwa da gaske ne... wasu za ka ga 'ya'yansu suke wa. Wai duk na mene ne,"" in ji ta. Ta ci gaba da cewa ""wannan abin bacin rai ne ba kadan ba."" Ta bukaci hukumomi da su dauki manyan matakai don dakile matsalar kuma ta ce ya kamata kowa ya tashi tsaye kan batun. Tauraruwar ta ce ita ba ta siyasa, ta ce ita 'yar Najeriya ce kamar kowa duk abin da ta ya yi mata za ta iya magana a kai. ""Ni na san wanda na zaba ba sai zo na nuna haka ba, cewa ni na zabi wane ba. Ban sani ba ko a nan gaba zan fara siyasa, amma a yanzu a'a,"" in ji ta. Ta ci gaba da cewa ""idan na jefa maka kuri'a, amma sai ka ki yin abin da ya kamata to zan fito na yi magana."""	https://www.bbc.com/hausa/labarai-53340387
sports	E﻿riksen zai buga wa Denmark Gasar Cin Kofin Duniya a Qatar	A﻿n bayyana Christian Eriksen cikin 'yan kwallon Denmark na kwarya-kwarya, kafin ta tace wadanda za su buga mata kofin duniya a Qatar. Z﻿a a fara gasar cin kofin duniya tsakanin 20 ga watan Nuwamba zuwa 18 ga watan Disambar 2022. Eriksen mai taka leda a Manchester United, mai shekara 30 ya fadi a cikin fili ana tsaka da wasa a Euro 2020 da Finland. Daga baya likitoci suka yi masa aiki, sannan suka saka masa wata na'urar da take taimaka masa yin numfashi yadda ya kamata. H﻿akan ne ya sa ya bar Inter Milan, bayan da dokar Serie A ba ta amince dan kwallo ya taka leda mai dauke da na'urar da za take taimaka masa ba a jikinsa. D﻿enmark za ta fara wasa da Tunisia ranar 22 ga watan Nuwamba. Dole tawaga ta gabatar da 'yan wasan da za su buga mata gasar kofin duniya ga Fifa ranar 13 ga watan Nuwamba. E﻿riksen ya koma taka leda a Brentford kan kwantiragin wata shida, bayan da Inter ta soke yarjejeniyar da take tsakaninsu. T﻿ohon dan kwallon Tottenham ya koma Manchester United da murza leda a bana, bayan da wa'adinsa ya kare a Brentford. I﻿dan Denmark ta kara da Tunisia za ta buga wasan gaba da mai rike da kofin Faransa ranar 26 ga watan Nuwamba, sannan da Australia ranar 30 ga watan Nuwamba a rukuni na hudu. '﻿Yan wasa na kwarya-kwarya da Denmark ta sanar: Masu tsaron raga: Kasper Schmeichel (Nice), Oliver Christensen (Hertha Berlin). Masu tsaron baya: Simon Kjaer (AC Milan), Joachim Andersen (Crystal Palace), Joakim Maehle (Atalanta), Andreas Christensen (Barcelona), Rasmus Kristensen (Leeds United), Jens Stryger Larsen (Trabzonspor), Victor Nelsson (Galatasaray), Daniel Wass (Brondby). Masu buga tsakiya Thomas Delaney (Sevilla), Mathias Jensen (Brentford), Christian Eriksen (Manchester United), Pierre-Emile Hojbjerg (Tottenham). Masu cin kwallaye: Andreas Skov Olsen (Club Bruges), Jesper Lindstrom (Eintracht Frankfurt), Andreas Cornelius (Copenhagen), Martin Braithwaite (Espanyol), Kasper Dolberg (Sevilla), Mikkel Damsgaard (Brentford), Jonas Wind (VfL Wolfsburg).	https://www.bbc.com/hausa/articles/cgrq99m66p4o
health	Ranar Lafiyar Ƙwaƙwalwa Ta Duniya 2020: Yadda za ku guje wa damuwa don gudun ''taɓin hankali''	"Kana fama da wata damuwa da ta kai ka maƙura har ka ji ba za ka iya jurewa ba? Kar ka bar abin kai kaɗai ya dame ka. Ga wasu hanyoyin da za su taimaka. Kana fama da wata damuwa? Ta kai ka maƙura? Ta ƙure ƙarfinka? Ba ka da wata dabara? Kana ji kamar aikin da kake yi ya yi maka yawa, duk da cewa a baya aikin bai taɓa jefa ka cikin wannan yanayi ko ya dame ka ba? Watakila rayuwar cikin gida na tattare da ayyuka da kai komo da bai ƙarewa, da har ya kai ga ba ka ganin akwai mafita? To, wadannan dai alamomin ne da ke nuna ka doshi ko tsintar kai cikin yanayi na taɓin hankali. Amma dai kada ka tsorata, ƴar jarida kuma likita Radha Modgil na da wasu hanyoyin da za su taimaka wajen dawo da kai daidai, da kuma shawarwari ta yada za ka gane idan taɓin hankali na neman shafar ka, sai ka kimtsa masa da kare kai kafin a kai matsayin da komai zai dagule. Fitaccen masanin halayyar dan adam Herbert Freudenberger  ne ya soma amfani da kalmar ""taɓin hankalin damuwa"" a wani bincike da ya wallafa a 1974. Ya bayyana shi a matsayin ""wani yanayi na gajiyar ƙwaƙwalwa"" da yanayin aikin da mutum ke yi ke haifarwa, wanda hawa-hawa ne ciki har da "" kokarin tilasta bayanan matsayin kai"". A ƴan kwanakin nan muna tunanin taɓin hankalin da damuwa ke haifarwa, ""gajiya mara misaltuwa da babu iyaka"" a cewar Dr Radha Modgil, wadda ta ce, na sa mutum ya ji kamar ba zai iya ci gaba ko ya gaji da rayuwa"". Ba kamar Herbet Freudenberger ba, Dr Modgil na da yardar cewa irin wannan damuwa na faruwa ta hanyoyi daban-daban ba sai a wurin aiki kaɗai ba. Dr Modgil ta kwatanta taɓin hankalin da damuwa ke haifarwa da salon yadda batirin waya ke ƙarewa. ""Haka kake jin ka gaji da rayuwa, kamar babu sauran ruwan ajiya a cikin tanki,"" in ji ta. Watakila kai mutum ne da ka saba jurewa wahalar rayuwa da ƙalubale a wajen aiki amma a wannan lokaci kana ta fama. Ko da yake, Dr  Modgil ta ce wannan alama ce da ke nuna cewa ɗaya daga cikin ""rumbunan da ke daukar damuwarka"" ya soma raguwa. ""Ka yi nazari kamar haka, kana da rumbun aiki da na gida. Idan ɗaya daga cikinsu ya ragu ɗaya kuma ya ƙaru, to babu shaka za ka iya tsira."" ""Amma idan duk suka yi ragu babu komai saura a adane, daga nan matsalar take somawa."" ""Batarin da ke daukar damuwarmu na bukatar kulawa, kamar wayar hannu"", a cewarta, ""akwai bukatar ka tambaye kan ka: 'Ta ya ya zan yi caji?"" Dr Modgil ta ce ""duk wani babban sauyi a rayuwa ko aukuwa"" na ba da gudunmawa wajen damuwa da ke haifar da taɓin hankali. Ta bayar da misali da matsalolin kuɗi da alaka ta ma'aurata ko soyayya. Da kuma sauran nau'ikan damuwa, kamar sauya gida, rasa aiki ko faduwa jarrabawa. Don haka ta yaya za mu daƙile damuwa da ke shafar ƙwaƙwalwa da kare kan mu da ga shiga irin wannan yanayi? Dr Modgil ta ce: ·Ka/ki kasance mai sauraro zuciyarka da abin da kike so sosai. ·Mayar da hankali kan abin da ke tafiya da kyau a rayuwarki. ·Kasance da abokai da ke sa ki farin ciki. ·Yawaita motsa jiki. ·Yawaita abubuwan da ke sa ki farin ciki ya kasance abin da kike bai wa fifiko. ·Yawaita sauraron wakar da ke saka farin ciki. ·A rinka samun isasshen bacci. ·Kar a kai matakin da lokacin zai ƙure. Wadannan su kasance dabi'a da ka gina kan ka akai kuma su kasance kullum ana yin su. Dr Radha Modgil na fatan wadannan bayanai na ta za su kare mutum daga damuwa da ke shafar ƙwaƙwalwa. Tana kuma da yaƙinin cewa idan ka bai wa damuwarka fifiko a kullum, kamar yadda muke yi da batirin waya, za mu ga babban ci gaba a duk matsalolinmu da lafiyar jiki da ta ƙwaƙwalwa. Wannan maƙala ce ta musamman daga BBC."	https://www.bbc.com/hausa/labarai-54476246
politics	Farouk Adamu Aliyu: Ina goyon bayan yin maslaha wajen fitar da dan takarar gwamnan Jigawa	"Danna hoton da ke sama domin kallon bidiyon: Daya daga cikin masu neman tsayawa takarar gwamna a Jihar Jigawa da ke arewacin Najeriya ya ce yana goyon bayan yin maslaha yayin fitar da 'yan takara. Honorabul Farouk Adamu Aliyu ya shaida wa BBC cewa a matsayinsa na Musulmi bai ga laifin yin maslaha ba amma idan hakan ya gagara ya kamata a gudanar da zaben fitar da gwani ""domin hakan shi ne dimokuradiyya."" Ya ce babban burninsa na zama gwamnan Jihar Jigawa shi ne sauya yadda ake gudanar da harkokin noma inda za a zamanantar da shi."	https://www.bbc.com/hausa/labarai-61470267
sports	Aurelien Tchouameni ya zama na hudu mafi tsada da Real Madrid ta saya	Real Madrid ta dauki Aurelien Tchouameni daga Monaco kan yarjeniyar kaka shida, shi ne na hudu a jerin 'yan wasan da ta dauka mafi tsada a tarihi. Wasu rahotanni na cewar Real Madrid ta sayo dan kwallon kan fam miliyan 68.3 da karin tsarabe-tsaraben da zai kai fam miliyan 17. Hakan ne ya sa Tchouameni ya zama na hudu mafi tsada da kungiyar Santiago Bernabeu ta dauka a tarihi. Cikin 'yan kwallon da Real Madrid ta saya mafi tsada da ke gaban dan kwallon Faransa, sun hada da Gareth Bale daga Tottenham a 2013 da Eden Hazard daga Chelsea a 2019 da kuma Cristiano Ronaldo daga Manchester United a 2009. Daga nan sai Tchouameni a mataki na hudu da Real Madrid ta dauka da dan karen kudi, wanda ya ke na biyar kuwa shi ne dan wasan tawagar Colombia, James Rodriguez a 2014, bayan kammala gasar kofin duniya kan Yuro miliyan 75. Haka kuma an tabbatar da cewar Tchouameni shi ne mafi tsada a Real Madrid a gurbin masu buga tsakiya, yana gaba da Zinedine Zidane, wanda ta dauka kan Yuro miliyan 73.5 a 2001 da kuma Kaka na Brazil da ta dauka a 2009 kan Yuro miliyan 65. Har yanzu Eder Militao shi ne mai tsaron baya da aka dauka cikin masu tsada a Real Madrid, bayan da ta dauko shi daga Porto kan Yuro miliyan 50.	https://www.bbc.com/hausa/wasanni-61776689
politics	Bulaguro hudu da Buhari ya yi lokacin da kasar take cikin alhini	"Ahmad Tijjani Bawage BBC Hausa A ranar Talata ne Shugaba Muhammadu Buhari na Najeriya ya tafi kasar Laberiya don taya ta murnar cika shekara 175 da samun ƴancin kanta. Tafiyar shugaban na zuwa ne kwana biyu da sakin wani bidiyo da ya nuna ‘yan bindigar da suka yi garkuwa da fasinjojin jirgin kasan Abuja-Kaduna na zane su da bulala tare kuma da azabtar da su. Akwai lokuta da dama da shugaban kasar ke yin bulaguro a daidai lokacin da kasar ke cikin wani alhini, musamman halin tabarbarewar tsaro da kasar ke fama da shi, wanda mutane ke bayyana cewa yana nuna halin ko-in-kula ga yanayin da ƙasar ke ciki. A wannan maƙala ta musamman, BBC Hausa ta duba wasu tafiye-tafiye huɗu da shugaban ya yi a lokacin da kasar ke cikin alhani. A watan Disamban 2021, Shugaba Buhari ya tafi Legas domin ƙaddamar da littafi, a daidai lokacin da 'yan bindiga suka ƙona wata motar fasinja lokacin da suka yi musu kwanton-ɓauna a wani yanki na jihar Sokoto. Fasinjojin sun fito ne daga karamar hukumar Sabon Birni da ke jihar domin yin ƙaura zuwa wasu yankunan Najeriya, saboda ta'azzarar hare-haren 'yan bindiga a yankin nasu. ‘Yan Najeriya dai sun yi ta sukar shugaban a kan rashin soke tafiyar ganin irin rayukan da aka ƙona. Sai dai shugaban ya yi wa iyalan waɗanda aka kashe jaje, inda ya ce harin na nuna irin ƙaimin da ya kamata gwamnatinsa ta ƙara kan maganin ‘yan bindiga. Zabar tafiya zuwa Legas maimakon jihar ta Sokoto a lokacin da abin ya faru da shugaban ya yi, ya kuma fusata wasu manya a jihar kamar su tsohon gwamna Attahiru Bafarawa. Bafarawan ya bayyana gazawar shugaban tare kuma da cewa bai damu da rayukan mutanen da suka zaɓe shi ba, saɓanin alkawarin da ya yi musu a lokacin yaƙin neman zaɓe. A ranar 28 ga watan Maris ɗin 2022 ne masu tayar da ƙayar baya suka kai wa jirgin ƙasan da ya tashi daga Abuja zuwa Kaduna hari da daddare. Sai dai ana cikin wannan hali, kwatsam washe gari sai aka ga Buhari ya tafi kallon ƙwallon ƙafa da kungiyar Super Eagles ta Najeriya ta yi da takwararta ta Black Stars of Ghana a Abuja babban birnin kasar. Bayan nan, fadar shugaban ta fitar da saƙo inda take Allah-wadai da harin da aka kai kan jirgin kasar na Abuja-Kaduna, inda shugaban ya bayar da umarnin ƙarfafa matakan tsaro a kan hanyar jirgin kasan da kuma gyara taragon jirgin da aka lalata. Sai dai bayan nan, ‘yan kasar sun yi kiraye-kiraye na ganin an samu sauyi a ɓangaren tsaro da kuma sukar shugaban da cewa ya gaza. Kwana guda bayan kai waɗannan hare-hare, yayin kuma da ƴan Najeriya ke nuna alhininsu kan abubuwan da ke faruwa a kasar, kwatsam sai fadar shugaban kasar ta fitar da wata sanarwa cewa Shugaba Buharin zai tafi zuwa Senegal. Harin da aka kai gidan yarin Kuje ya janyo tserewar fursunoni da dama, inda ake zargi cikin waɗanda suka tseren har da mayaƙan kungiyar ‘yan tayar da kayar baya na Boko-Haram. A gefe ɗaya kuma, wasu ‘yan bindigar sun kai hari kan ayarin motocin shugaban ɗauke da manyan masu yi masa hidima da suke kan hanyarsu ta zuwa garinsa Daura. A ranar Asabar 23 ga watan Yulin 2022 ne, ‘yan bindigar da suka yi garkuwa da fasinjojin jirgin kasar Abuja-Kaduna suka fitar da wani bidiyo mai tayar da hankali, inda aka ga suna dukan fasinjojin. Kwana biyu bayan sakin bidiyon, sai fadar shugaban ƙasar ta fitar da sanarwar cewa, tafiyar na nuna muhimmancin da ke da akwai na tsaro da zaman lafiyar Laberiya da sauran ƙasashen Afirka ta Yamma. Mutane da dama dai na sukar shugaban da cewa yana barin matsaloli da kasarsa ke fama da su sannan yana saka baki a al’amuran wasu kasashen, har ma da yin alkawarin taimaka musu bayan kasa yin kataɓus a ƙasarsa. A nasu bangaren kungiyoyin kare hakkin dan adam na kallon tafiye-tafiyen da Shugaba Buhari yake yi a yayin da ake tsaka da wani mawuyacin hali a matsayin wata alama ta rashin damuwa da kasar da ma 'yan kasar. Malam Auwal Musa Rafsanjani, shugaban kungiyar Transparency International da ke rajin tabbatar da mulki na gari, ya shaida wa BBC cewa ""ni a ganina Shugaba Buhari bai damu da Najeriya da halin da take ciki ba. ""Abin da na ya sa fadi haka shi ne, yawancin shugabannin kasashen duniya kan koma kasashensu yayin da wani abin takaici ko bala'i ya same ta a duk inda suke. ""Amma shi sau da dama yana ma tafiyarsa zuwa wasu kasashen a yayin da kasarsa ke cikin mawuyacin hali. Wannan ya faru a lokuta da dama,"" in ji shi. Ya kara da cewa shugaban na Najeriya ba shi da masu ba shi shawara na gari, shi ya sa yake yin abin da ya ga dama. ""Kuma a halin da ake ciki sai dai kawai mu yi addu'ar ya gama mulki ya tafi, domin abin da ka kwashe shekara bakwai ba ka yi ba, babu yadda za ka sauya a 'yan watannin da suka rage masa."" BBC ta tuntuɓi mai magana da yawun shugaban Najeriyar Malam Garba Shehu, wanda ya ce duk masu zargin ba su san irin nauyin da yake kan shugaban ƙasar ba ne, musamman dangane da matsalolin da suka shafi yammacin Afirka. Ya ce bai kamata Najeriya ta dinga kawar da kai daga kan al'amuran da suka shafi maƙwabtanta musamman waɗanda suka taimaka mata a baya ba. ""Gaba ake ji, idan wata fitina ta ɓullo babu mai iya ɗaukar nauyin kawo zaman lafiya a yammacin Afirkar idan ba Najeriyar ba. ""Wannan abin yi wa kai ne,"" in ji Malam Garba. Mai magana da yawun shugaban ƙasar ya nanata cewa ya kamata mutane su gode wa Allah domin matsalar tsaron da ake ciki a ƙasar a yanzu ba ta kai ta baya ba. Bayanai sun nuna cewa a 2022 kadai, shugaba Muhammadu Buhari, ya kai ziyara zuwa akalla kasashe 10 . A mafi yawan lokuta, ‘yan kasar na nuna ɓacin ransu kan irin tafiye-tafiye da shugaban yake yawan yi da kuma ɗumbin kudade da ake kashewa a tafiye-tafiyen wadanda ma mutanen ke cewa ‘taron shan shayi’ ne, saboda babu alfanu da za su kawowa kasar. Sai dai tafiye-tafiyen da shugaban ke yi sun ragu bayan zuwan annobar korona, amma a yanzu, bayan soke takunkamai da aka saka a lokacin annobar, shugaban ya koma yin bulaguron da ya saba yi."	https://www.bbc.com/hausa/articles/c9x33r1y3weo
politics	Da alama sabuwar baraka na shirin kunno kai a jam’iyyar PDP	Ga alama daukar gwamnan Jihar Delta, Ifeanyi Okowa, da dan takarar shugaban kasa a babbar jam’iyyar adawa a Najeriya PDP Atiku Abubakar ya yi na nuna yiwuwar barkewar sabuwar baraka a jam`iyyar.  Irin yadda wasu fitattu a jam’iyyar da ake yi wa kallon manya a PDP suka fito suna kokarin kwayewa dan takarar shugaban kasar zani a kasuwa, inda suke cewa bai kyauta ba da ya tsallake gwamnan jihar Rivers Nyesom Wike, ya dauki  a matsayin abokin takara, alama ce ta yankan shakku cewa za su kunna wata wutar rikici, wadda idan ba a yiwu  tubkar-hanci ba za ta cinye jam`iyyar.  Farfesa Kamilu Sani Fagge, Malami a Jami`ar Bayero ta Kano, ya shaida wa BBC cewa idan  jam’iyyar ta PDP ba ta yi kokari ta  dinke barakar da ke cikinta  ba, hakan zai yi mata babbar illa.  Ya ce “Irin wannan barakar ce ta janyo wa jam’iyyar matsala a zaben 2015, don haka idan har ba su dinke ta ba lallai za su sha mamaki a zabe mai zuwa.” Shi dai gwamnan jihar Binuwai Samuel Ortom, a wata zantawa da`yan jarida ya ce sam-sam dan takarar shugaban kasar Atiku Ababukar, bai yi halacci ba da ya ki amincewa da gwamna Wike a matsayin mataimaki.  Ya kuma ce ko bayan da ya zabi Okowa, bai yi wani yunkurin lallashin Wike ba, don haka babu laifi idan Wike ya juya wa jam`iyyar da kuma dan takarar nasu baya.  Shi kuwa tsohon gwamnan Ekiti, Ayo Fayose, cewa ya yi a kule yake kuma ya yanke shawarar goyon bayan mulki ya koma kudancin Najeriya, wato yankinsa, saboda ba a kai ruwa daji gida bai jika ba.  Wadannan jiga-jigan PDP na wannan tada-kurar ne a dai-dai lokacin da wasu`yan takarar shugaban kasa da kusoshin wasu jam`iyyun hamayyar ke jele zuwa wajen Wike, kuma ga dukkan alamu da nufin yin wuf da shi daga jam`iyyar PDP.  Jam`iyyar PDP dai  ba ta dade da kashe maganar karba-karba da tsayar da dan takarar shugaban kasa ba kuma sai ga wata sabuwa.	https://www.bbc.com/hausa/articles/c908w2w8e9qo
health	Dalilin da ya sa ma'aikatan jinya ke yajin aiki a Birtaniya	"Ma'aikatan jinya a Ingila da Wales da Arewacin ireland sun fara yajin aiki, kuma shi ne mafi girma da aka taɓa yi a tarihin hukumar lafiya ta Birtaniya, NHS. Ma'aikata za su ci gaba da kula da ma'aikatan da suke buƙatar kulawar gaggawa amma dan dakatar da sauran ayyuka irin tiyata da makamantansu. Kwalejin Koyon AIkin Jinya da Birtaniya RCN, ta ce ma'aikatan ba su da zaɓin da ya wuce tafiya yajin aikin bayan da ministoci suka ƙi a ci gaba da tattaunawar batun ƙrin albashi. Gwamnatin Birtaniya ta ce ba za ta iya biyan buƙatar RCN ta ƙarin albashi da kashi 19 cikin 100 ba. Janar Sakatare na RCN Pat Cullen ta yi kira ga gwamnati ta yi abin da ya dace wajen warware matsalar kafin shekarar nan ta ƙare. Madam Cullen ta shaida wa shirin BBC Breakfast cewa yajin aikin ""ya zama wani tashin hankali ga ɓangaren aikin jinya"". ""Akwai buƙatar mu taimaki fannin lafiyar, akwai buƙatar lalubo hanyar warware matsalolin fiye da mutum miliyan bakwai da ke jira, yaya za mu yi da su? Ta ƙara da cewa idan dai har ana son ma'aikatan jinya su dinga kula da marasa lafiya yadda ya kamata, to hakan ba zai yiwu da gurbin ma'aikata 50,000 da ba a cike ba, kuma kullum ƙaruwa gurbin ke yi,"" ta ce. Yajin aikin zai shafi ma'aikatan jinya a kusan kashi daya bisa hudu na asibitoci da tawagogin al'ummu a Ingila, da dukkan asibitocin da ke Arewacin Ireland da kuma dukkan asibitocin Wales in ban da guda ɗaya. Amma ma'aikatan jinya ba sa yajin aikin a Scotland. A ƙarƙashin dokokin ƙungiyar ƙwadago dai, RCN na tabbatar da cewa yajin aikin na tsawon awa 12 bai shafi ayyukan gaggawa ba. Za a ci gaba da ayyukan gashi ga masu cutar kansa da wankin ƙoda, sannan sashen ƴan hatsari da na ba da kulawar gaggawa da na kula da jarirai sabbin haihuwa masu lalura duk za su ci gaba da aiki. Baya ga haka, ya rage ga hukumar NHS ta buƙaci neman sasantawa kan hakan. Babbar illar da yajin aikin zai yi shi ne ga masu zaɓar ranar da za a yi musu aiki kamar na tiyatar mazakuta da na kwankwaso da masu ganin likita yau da gobe. NHS ta ce yana da muhimmanci mutane su ci gaba da zuwqa sashen kulawar gaggawa duk da yajin aikin. ""Ma'aikatan jinya sun gaji - ba a biyanmu da kyau kuma ba a ɗaukar mu da daraja,"" kamar yadda wata nas daga Arewacin Ireland Lyndsay Thompson ta ce. ""E, wannan batu ne na albashi amma kuma ya haɗa da batun kula da lafiyar mutane. ""Maganar gaza ɗaukar isassun ma'aikatan jinya ma na nuna cewa rayuwar marasa lafiya na cikin haɗari."" Madam Thompson, wacce ta shafe shekara 12 tana aiki a matsayin malamar jinya, ta ce abokan aikinta ""sam ba sa son tafiya yajin aiki"" amma suna ganin ɗaukar matakin ne zai kare hukumar NHS"" bayan da aka shafe lokaci ba a yi ƙarin albashi ba duk da yanayin hauhawar farashi da ake ciki. ""Kawai mun ga ba mu da sauran zaɓi sai hakan saboda gwamnati ta ƙi sauraron mu,"" in ji ta. Kwalejin RCN ta ji ra'ayoyin fiye da ma'aikatan jinya 300,000 a faɗin hukumar NHS maimakon jin ta bakin ɗaiɗaikun mutane. Hakan na nufin wasu ma'aikatan jinyar ba sa son tafiya yajin aikin, saboda waɗanda suka goyi baya ba su da yawa. Za a sake tafiya zagaye na biyu na yajin aikin ranar 20 ga watan Disamba idan har ba a warware taƙaddamar ba. Duk wanda ke cikin halin tsananin rashin lafiya ko ya ji rauni ko waɗanda rayuwarsu ke cikin haɗari, to za su iya kiran lambar 999 kamar yadda aka saba, ko kuma su kira lambar 111 ga sauran al'amuran da ba na gaggawa ba sosai, kamar maganin cutar kansa da masu matsalar ƙwaƙwalwa. Sai dai yajin aikin zai kawo tsaiko ga sauran fannoni kamar na ganin likita na yau da gobe da tiyatar da ba ta gaggawa ba da sauran su. Tuni a Ingila da Wales wasu ma'aikatan hukumar NHS suka samu ƙarin albashi zuwa fan 1,400 a bana - wanda ya ƙaru da kashi 4 cikin 100 na abin da ma'aikatan jinyar ke samu."	https://www.bbc.com/hausa/articles/c2lq74l15x9o
sports	A﻿n tsayar da ranar El Clasico tsakanin Real da Barca a La Liga	An tsayar da ranar da za a buga wasan hamayya na El Clasico a gasar La Liga tsakanin Real Madrid da Barcelona wasan farko a kakar nan. Tuni mahukuntan babbar gasar tamaula ta Sifaniya ta tsayar da ranar 16 ga watan Oktoba, domin fafatawar tsakanin manyan kungiyoyin tamaula biyu na kasar. Karawar za ta zama ta mako na tara da Real Madrid za ta karbi bakuncin kungiyar Camp Nou a gumurzun da za su yi a Santiago Bernabeu. Bayan da aka buga wasan mako na shida a La Liga, Real Madrid ce ta daya a kan teburi mai maki 18, wadda ta lashe dukkan karawar da ta yi a bana. Barcelona ce ta biyu da tazarar maki biyu tsakaninta da Real Madrid, bayan da ta buga canjaras a wasan makon farko da Rayo Vallecano. El Clasico na bana zai kara jan hankalin 'yan kallo, bayan da Barcelona ta sayo 'yan wasa da yawa a bana. To sai dai ana ganin za a buga wasan na hamayya tsakanin Karim Benzema da Robert Lewandowski, wadanda suka yi kaurin suna wajen zura kwallaye a raga. Benzema ne ya lashe kyautar takalmin zinare a Sifaniya a bara, shi kuwa Lewandowski, wanda ya koma Barca a bana daga Bayern Munich, shi ne kan gaba da takwas a raga a La Liga. To sai dai watakila Real Madrid ta amfana da wasan, bayan da masu tsaron Barcelona biyu ke jinya da ya hada da Jules Kounde da kuma Ronald Araujo. Kungiyoyin biyu sun kara sau uku a bara 2021/2022 Spanish La Liga Lahadi 20 ga watan Maris 2022 •          Real Madrid    0 - 4     Barcelona Spanish Super Cup Laraba 12 ga watan Janairu 2022 •          Barcelona        2 - 3     Real Madrid Spanish La Liga Lahadi 24 ga watan Oktoban 2021 •          Barcelona        1 - 2     Real Madrid  Wasannin da Real Madrid za ta buga kafin El Clasico Spanish La Liga Lahadi 2 ga watan Oktoba •          Real Madrid  da Osasuna Champions League Laraba 5 ga watan Oktoba •          Real Madrid da Shakhtar Spanish La Liga Asabar 8 ga watan Oktoba •          Getafe da Real Madrid Champions League Talata 11 ga watan OOktoba •          Shakhtar da Real Madrid Spanish La Liga Lahadi 16 ga watan Oktoba •          Real Madrid  da Barcelona Wasannin da Barcelona za ta yi kafin ta je Santiago Bernabeu Spanish La Liga Asabar 1 ga watan Oktoba •          Mallorca da Barcelona Champions League Talata 4 ga watan Oktoba •          Inter da Barcelona Spanish La Liga Lahadi 9 ga watan Oktoba •          Barcelona da Celta Vigo Champions League Laraba 12 ga watan Oktoba •          Barcelona  da Inter Spanish La Liga Lahadi 16 ga wata Oktoba •          Real Madrid da Barcelona	https://www.bbc.com/hausa/articles/c294kg9xr5jo
religion	Boxing Day: Yadda aka samo sunan ranar washe garin Kirsimeti da asalinta	"""Boxing Day"" - rana ta farko bayan Ranar Kirsimeti - ta samo asali ne a lokacin mulkin Sarauniyar Ingila Victoria a shekarun 1800. Ranar ba ta da wata alaƙa da wasan damben boxing da ake gudanarwa a faɗin duniya. Sunan ya samo asali ne sakamakon ƙunshe kyauta da masu arziki ke yi a cikin akwati kafin su bai wa mabuƙata - 'box' na nufin akwati a harshen Hausa. Boxing Day a al'adance, ita ce ranar da bayi kan yi hutun aiki sannan su karɓi kyautuka na musamman daga iyayen gidansu. Haka nan, a ranar ce su ma suke zuwa gida domin bai wa iyalansu akwatunan kyautar. A yankunan Catalonia na Spain da Ireland na Birtaniya, suna yin bikin ranar ne da sunan ""Saint Stephen's Day"". A ƙasashen Turai kuma kamar Hungary da Jamus da Poland da Netherlands, suna kallon Boxing Day a matsayin Ranar Kirsimeti ta biyu. Su ma coci-coci sun taka rawa wurin ƙirƙirar Boxing Day. Sukan karɓi kuɗi daga masu bauta a tsawon shekara baki ɗaya domin bai wa mabuƙata a lokutan Kirsimeti. Sukan ajiye kuɗin a cikin akwatuna kafin a buɗe su a Ranar Kirsimeti, sai kuma a bai wa mabuƙata kwana ɗaya bayan Kirsimeti wato Boxing Day. Sai dai a yanzu ba a fiya amfani da akwatunan ba kamar da. Boxing Day, ita ce rana ta farko bayan Ranar Kirsimeti, wadda ke faɗowa ranar 26 ga kowane Disamba. Kuma rana ce ta hutu a Najeriya da wasu ƙasashen duniya. Idan ta faɗo ranar Asabar, akan mayar da hutunta zuwa Litinin ta gaba. Idan kuma ta faɗo ranar Lahadi, to ranar Talata ne hutun."	https://www.bbc.com/hausa/labarai-55451738
politics	Bello Matawalle: Gwamnan Zamfara ya koma APC, ya sasanta da Abdul'aziz Yari	"Gwamnan jihar Zamfara Mohammed Bello Matawalle ya sauya sheƙa daga babbar jam'iyyar hamayya ta PDP zuwa ta APC mai mulkin ƙasar. Mai taimaka wa gwamnan na musamman kan yaɗa labarai Zailani Baffa ne ya tabbatar wa da BBC batun komen gwamnan, wanda ya yi a ranar Talata da yamma. An ɗauki tsawon lokaci ana raɗe-raɗin cewa gwamnan zai koma jam'iyyar APC. Ko a wata hira da BBC Hausa ta yi da Yariman Zamfara, Ahmad Sani a watan Yulin 2019, ya ce yana zawarcin Gwamna Matawallen kan ya bar PDP zuwa APC. Gabanin komawar tasa dai, wasu jiga-jigan APC da suka haɗa da gwamnoni sun tare a gidan tsohon gwamnan jihar Abdul'aziz Yari domin neman goyon bayansa ga babban kamun da jam'iyyar za ta yi. An ga hotunan shugaban jam'iyyar na APC da gwamnonin jam'iyyar tare da tsohon gwamnan na Zamfara. Wani na kusa da tsohon gwamnan ya shaida wa BBC cewa an yi taron ne a Kaduna yayin da Gwamna Matawalle ke shirin tabbatar da shiga APC. Daga cikin waɗanda suka halarci bikin sauya shekaƙar har da gwamnonin Kano da Kaduna da Kebbi da Borno da Kogi da Neja da Yobe da Ogun da Katsina da Jigawa da kuma Filato. Sannan tsohon gwamnan jihar Sanata Ahmad Sani Yariman Bakura ma ya halarta. Shugaban riƙo na jam'iyyar APC ta ƙasa kuma gwamnan jihar Yobe Maimala Buni ya ce daga yau Gwamna Bello Matawalle ne jagoran jam'iyyar a jihar Zamfara. Hakan na ƙunshe ne a wata sanarwa da gwamnatin jihar Zamfara ta fitar jim kaɗan bayan komawar Matawalle APC. Sanarwar mai ɗauke da sa hannun mai taimaka wa gwamnan na musamman kan harkokin watsa labarai Zailani Baffa, ta ambato Mai Mala na cewa: ""Daga yanzu Matawalle ne jagoran jam'iyyarmu mai girma a jihar Zamfara."" ""Za ku saurari sauran shirye-shirye na samar da sabuwar jam'iyya daga wajensa nan gaba kaɗan,"" in ji Buni. A lokacin da yake karɓar tutar jam'iyyar, Gwamna Matawalle ya karɓi jagorancinta a yayin da ya ayyana kansa a matsayin mamba a cikinta. Kazalika Gwamna Matawalle ya shiga jam'iyyar ne tare da dukkan sanatocin jihar da ke kan mulki a yanzu, da ƴan majalisar wakilan tarayya shida daga cikin bakwai da kuma dukkan ƴan majalisar dokokin jihar. Da yake magana a wajen taron sauya sheƙar, tsohon gwaman Zamfara Abdulazeez Yari, ya ayyana goyon bayansa da kuma jajircewa don samun nasarar jam'iyyar, tare da addu'ar neman tsarin Allah daga duk wata masifa da za ta sake samun jam'iyyar. Akwai kuma gwamnan Borno Farfesa Babagana Umara Zulum da sanata Modu Sheriff. Rahotanni sun ce gwamnonin na ƙoƙarin shawo kan Abdul'aziz Yari domin ya amince da tafiya tare da gwamnan Zamfara Bello Matawalle. Ana ci gaba da muhawara kan sauyin sheƙar da Gwamnan jihar Zamfara Mohammed Bello Matawalle zai yi nan gaba zuwa jam'iyyar APC mai mulkin Najeriya. An shafe tsawon lokaci ana yaɗa jita-jitar cewa gwamnan yana shinshina jam'iyya mai mulki kafin APC ta tabbatar da komawarsa a ƙarshen mako. Sai dai a iya cewa yayin da APC ta shirya gagarumar tarba kan wannan ƙaruwa da ta samu, sauyin sheƙar ga alama ya tayar da ƙura mai girman da ba san lokacin lafawar ta ba a nan gaba. Rahotanni masu ƙarfi na cewa a ranar Talatan nan ne ake sa ran gwamnan zai sauya sheƙa daga jam'iyyar siyasa ta PDP zuwa ta APC. Jam'iyyar adawa ta PDP ta ce da zarar Gwamnan Jihar Zamfara Bello Matawalle ya sauya sheka zuwa APC mai mulki to zai sauka daga mukamunsa. Shugaban Jam'iyyar Uche Secondus ne ya bayyana haka ga manema labarai, cikin wani bidiyo da PDP ta wallafa a shafinta na Facebook. Secondus ya ce kundin tsarin mulkin Najeriya na 1999, ya yi bayani a fayyace kan yadda za a iya warware wannan dambarwa. Ya ce ""kujerar da aka zaba, an zabi PDP ne ba wani mutum na daban ba, don haka in Matawalle ya bar wannan jam'iyya to za mu nemi dan jam'iyyarmu ya ci gaba da shugabancin Zamfara"" in ji Secondus. Sai dai wannan halayyar ta zama ruwan dare gama duniya a siyasar Najeriya, domin ita ma jam'iyyar ta PDP ta ci gajiyar sauya sheka a baya. Misali, gwamnan Binuwai Samuel Ortom da na Edo Godwin Obaseki duka sun sauya sheka daga APC zuwa PDP a cikin wa'adin wannan gwamnatin. Sai dai yayin da jam'iyyarta PDP ke murza kambu, rahotanni daga Gusau, babban birnin na jihar Zamfara na cewa ana can ana ta shirin wani gagarumin bikin tarbar gwamna Muaawallen daga PDP zuwa APC. Kuma ana sa ran gwamnan zai sauya sheka ne da magoya dubban bayansa, ko da yake akwai wadanda ba za su bi shi ba. Cikin wadanda ba za bi gwamnan ba, akwai dan majalisar tarayya daga jihar, Kabiru Yahaya Classiq. ""Na zabi in tsaya ne a PDP bisa ga alkawarin da na dauka tsakanina da Allah. babu dalilin da Allah zai ba ni nasara a nan, sai in dauki ba zai ba ni wata nasara ba sai in na koma can."""	https://www.bbc.com/hausa/57647456
sports	Ronaldo ya yi watsi da tayin Saudiyya, De Jong ya ki komawa United	Wakilin Frenkie de Jong, dan wasan tsakiya na Barcelona ya shaida wa manchester United cewa dan wasan na son barin Camp Nou amma ba ya son komawa Old Trafford . (Sport - in Spanish) Sai dai Barcelona ta shaida wa De Jong cewa ta fi son ya nufi Manchester United. (The Athletic) Barca na tunanin tafiya rangadi zuwa Amurka amma va tare da De Jong ba, musamman domin tana son sayar wa United dan wasan. (Sport - in Spanish) Shi kuwa Cristiano Ronaldo, dan wasan gaba mai shekara 37 na Manchester United ya sanar da aniyarsa ta yin watsi da wani tayin da wata kungiyar kwallon kafa ta Saudiyya ta yi masa, inda Bayern Munich da Atletico Madrid ke bayyana sha'awar raba shi da Ingila. (ESPN) Juventus ta tuntubi Arsenal kan daukan Gabriel Magalhaes, dan wasan baya mai shekara 24 domin ya maye gurbin Matthijs de Ligt, mai shekara 22, wanda ake sa ran zai koma Bayern Munich. (Independent) Dan wasan baya na Ingila na 'yan kasa da shekaru 21, Djed Spence mai shekara 21 ya kusa kammala sauya sheka daga Middlesbrough zuwa Tottenham Hotspur kan fam miliyan 12. (Times - subscription required) Ana alakanta Barcelona da Carnney Chukwuemeka, dan wasan tsakiya na kungiyar 'yan kasa da shekara 19 ta Ingila. Dan wasan mai shekara 18 na da sauran shekara guda kafin kwantiraginsa ta zo karshe a Aston Villa. (Mundo Deportivo - in Spanish) Arsenal kuwa na can na shirin sayo Oleksandr Zinchenko, dan wasan kasar Ukraine da Manchester City mai shekara 25. (The Athletic) Leeds United na daf da cimma yarjejeniya ta euro miliyan 25 da Paris St. Germain domin raba ta da dan wasanta dan asalin kasar Faransa Arnaud Kalimuendo mai shekara 20. (90min)	https://www.bbc.com/hausa/articles/cek0llkmj4go
entertainment	Waka ta takwas a 2019 'Sabada'	Waka ta takwas a 2019 'Sabada'	https://www.bbc.com/hausa/labarai-50905503
health	Shin bireziya na da alaƙa da jawo cutar kansar nono?	"Na sha jin mata a wajen hira a gidajen biki ko a tattaunawar zaurukan WhatsApp suna magana a kan amfani da rigar nono, wato bireziya mai datti na iya jawo kansar mama. A wasu lokutan kuma sai na ji ana cewa ai har saka bireziya mai irin karfen a jiki dinnan ko wacce ta matse mace sosai na iya jawo kansar. Zantukan sun sha ba ni mamaki ganin yadda kai tsaye matan ke fadar hakan, idan aka tambaye su a ina suka ji da wuya su iya fada. Su a ganinsu kawai dattin bireziya da karfen da ke jikinta da kuma matse mutum fa za ta yi sosai sun isa sanadin kawo kansar nono. Za mu duba amsoshin wadannan tambayoyi a cikin wannan makala ta hanyar tuntubar likitoci.\nWannan makala mun rubuta ta ne albarkacin watan wayar da kai kan sankrara mama, da ake yi a cikin duk watan Oktoba a fadin duniya. Dr Hannatu Ayuba kwararriyar likitar kansa ce a babban asibitin kasa da ke Abuja, wato National Hospital, kuma a jawabin da ta yi wa BBC Hausa ta ce cutar kansar mama ba ta da wata alaka da bireziyar da mata ke sakawa.\n""A gaskiya ba wani bincike na kimiyya a fadin duniya da ya taba cewa saka bireziya mai datti ko mai karfe ko matsattsiya na jawo cutar kansar mama. ""Wannan wani camfi ne kawai da ba mu san daga inda ya fito ba,"" ta fada. Sai dai duk da haka likitar ta jaddada muhimmancin sa bireziya tsaftatacciya kuma wacce ba ta matsi mace ba. ""Ya dai kamata mata su san cewa ita tsafta aba ce mai kyau, ko da bireziya mai datti ba ta jawo kansar mama ya kamata mace ta san cewa tsafta na da muhimmanci. ""Bai kamata a shafe kwanaki ana saka bireziya daya ba tare da wanketa ba. Sannan a daya hannun bai kamata a dinga saka bireziya matsattsiya ba, don tana hana mutum sakewa,"" a cewar Dr Hannatu. Likitoci a fadin duniya sun yi ittifakin cewa kansar nono ita ce mafi muni da saurin kisa fiye da dukkan sauran nau'ukan kansa.Ga dai wasu daga cikin abubuwan da ke jawo ta. Gado daga iyaye ko dangi na kusa Shan taba sigari da barasa Rashin motsi jiki Gurbacewar muhalli wato kamar gurɓatacciyar iskar shaƙa da ruwa da ƙasar noma • Babbar alama ta kansar mama ita ce ɓullar ƙurji a jikin maman wanda a da babu shi\n• Idan girman maman ya sauya ta hanyar raguwa ko ƙaruwa, ga mama ɗaya ko duka biyun • Idan wani ruwa yana fita daga kan maman\n• Idan kaluluwa ta fito ƙasan hammatar mace • Idan wani ɓangare na maman ya ɗan loɓa ciki\n• Idan aka ga wasu ƙuraje sun fito a kan maman • Idan kika ga wani sauyi kan nonon, ko kuma kan nonon ya fara lumewa ciki.\n• Sai dai masana lafiya sun ce ba kowane ciwon nono ne yake zama alamar kansar mama ba."	https://www.bbc.com/hausa/articles/cllq8e7q4mgo
