religion	Mambo matano ya kujifunza katika Safari ya Papa barani Afrika	"Papa Francis ameongoza mamia ya watu ya mataifa matatu alipotembelea Afrika ikiwa ni ishara ya kukua kwa kanisa Katoliki barani humo. Hii ilikuwa ni ziara yake ya nne tangu alikuwa papa mwaka 2013. Mtangulizi wake Papa Benedict wa XVI alizuru mara mbili Afrika katika kipindi cha uongozi wake wa kanisa hilo. Mhariri wa dini wa BBC, Martin Bashir aliambatana na Papa Francis katika ziara yake nchini Msumbiji, Madagaska na Mauritius. 1)    Upendo kwa maskini Hii ilikuwa fursa ya Papa kubadilisha mawazo na kupumzika. Kwani mwaka huu umekuwa wa matukio mengi ambayo yalihatarisha mienendo ya viongozi wa kanisa hilo tangu mwezi Februari. Hii ilifuatia shutuma za uzalilishaji wa kingono ambazo zimemkabili kadinali George Pell ambaye pia alikutwa na hatia. Pell ameshitakiwa kifungo cha miaka sita jela kutokana na kukutwa na hatia. Safari yake Papa barani Afrika , lengo ni kusaidia wahitaji. Shirika la chakula la umoja wa mataifa  linasema 80% ya raia wanaoishi nchini Msumbiji hawawezi kukidhi mahitaji yao ya chakula. Na 90% ya watu wanaoshi Madagaska hutumia chini ya dola mbili za kimarekani kwa siku. ""Nchini Mauritius , wahitaji ni wengi zaidi hivyo Papa alitumia muda huo kusaidia wasiojiweza. 'vijana hasa ndio wanaoteseka na umasikini,' alisema Papa. Wanakumbana na ukosefu wa ajira, ambayo inahatarisha maisha ya watu siku za usoni. 2)        Kutunza mazingira Papa pia aligusia suala la uhifadhi wa mazingira, mnamo mwaka 2015, aliandaa makala iliyogusia utunzwaji wa mazingira. Kitabu hiko kiliandikwa 'Laudato Si , Katika nyumba yetu, kitabu ambaco kinawafundisha watu kujali utu na sayari tunayoishi.. Haikuwa  bahati tu kuzuru nchi hizi bali kisiwa cha nne kwa ukubwa duniani kimekumbana na changamoto ya mazingira kutokana na kukatwa miti, huku 40% ya misitu ikitabiriwa kupotea miaka 60 ijayo. Hatari kubwa iliopo hivi sasa katika kisiwa hicho ni kupotea kwa viumbe hai walio adimu duniani lakini wanapatikana katika kisiwa hicho. Benki ya Dunia inasema Msumbiji imepoteza hekali million 8 ikiwa ni takribani ukubwa wa nchi ya Ureno Nchini Msumbiji, Papa alilaani tabia ya uporaji inayotokana na uchoyo na tamaa ambayo kwa ujumla haukuwa utamaduni wao hivyo wanapaswa wawe wema kwa watu wote. Papa aliwaambia watu wa Madagaska kuwa visiwa vya nchi yao vina utajiri wa mimea na wanyama lakini vyote vipo hatarini kutokana na ukataji wa misitu unaoendelea. Mitu mingi imeharibiwa kutokana na uvuvi haramu na ukataji mbovu wa misitu. 3)        Anashikilia ngome ya Afrika katika imani Waandaaji wa misa hiyo wamesema zaidi ya watu millioni moja waliudhuria misa hiyo, hii ishara kubwa kuwa kanisa la kikatoliki linazidi kukua. Watu walimshangilia sana kiongozi huyo wa dini mwenye umri wa miaka 82 alipopanda katika altare. Takwimu za kanisa la katoliki linaonesha waumini wa kanisa hilo wameongezeka million 6.3 kati ya mwaka 2016 na 2018. Idadi hii inaongeza ile ya waumini million 150 kutoka Afrika. Idadi ya waumini katika bara la Ulaya na Mashariki ya Ulaya, huku kanisa  la Afrika, Kusini mwa Asia na Latini Ya Marekani ikizidi kushuka. 4)kuwakarimu wakimbizi Safari yake ya mwisho ilichukua masaa mawili kwa ndege mpaka Mauritius. Na alipofika nchini humo, Papa alihutubia viongozi wa kisiasa na wanadiplomasia ikulu huku akikemea ubaguzi wa rangi na wa dini. Papa Francis amewataka watu wa Mauritius kuishi kwa umoja na amani. Aliwasisitiza kuwa wakarimu kwa wakimbizi kwa kuwapa fursa za ajira na namna za kujipatia kipato, kuwasaidia kama vile mababu zao walivyokuwa wakarimu miaka ya nyuma. Lengo kuu la papa kudhuru nchini Mauritius ni kuhimiza raia wa Mauritius kuwapa fursa za ajira wakimbizi hao kwani kufanya hivyo pia itainua uchumi wa nchi hiyo. 5) Na, alionesha ukarimu wake Kila wakati kiongozi huyo mkubwa wa dini anaposafiri na waandishi wa habari, huenda sehemu ya abiria na kujumuika na kubadilishana nao mawazo. huwaeleza kwa ufupi juu ya nchi ambayo wanaenda kuzulu, hii huchukua si Zaidi ya robo saa. Na baadae kupita na kuzungumza na abiria ambao anakuwa ameambatana nao."	https://www.bbc.com/swahili/49706736
entertainment	Kipindi cha televisheni kutafuta wapenzi kilivyogeuka burudani	Mchezo wa kwenye televisheni wa kukutana kwa wapenzi uekuwa aina ya burudani kwa watazamaji kwa miongo mingi. Lakini hivi karibuni, Televisheni imechukua kipindi hiki na kutengeneza vipindi kama Love Islands na First Dates. Na sasa michezo hiyo imeelekea kwenye mitandao ambapo kila mmoja anaweza kushiriki	https://www.bbc.com/swahili/habari-54121258
entertainment	Kim Kardashian West ajiunga na mgomo wa mitandao ya kijamii	"Kim Kardashian West na wasanii wengine wametangaza kufunga akaunti zao za mitandao ya kijamii kupinga kuenea kwa chuki kwa chuki, propaganda na taarifa zisizo sahihi"". ""Taarifa potofu zinazowekwa mitandaoni zina athari kubwa,"" Kardashian West aliandika siku ya Jumanne. Hatua hiyo ni sehemu ya kampeni ya kupinga chuki ifaamikayo kama  #StopHateforProfit ambayo imeandaliwa na wanaharakati wa haki za  raia. Wasanii hao watafunga akaunti zao za mitandao ya kijamii kwa muda 24 , siku ya Jumatano. ""Siwezi kukaa kimya wakati mitandao ikiendelea kuridhia kusambazwa kwa habari za chuki , propaganda na taarifa zisizosahihi- zilizoandaliwa na makundi yanayotaka kuigawa Marekani , alisema,"" Kardashian West said. ""Upotoshaji wa taarifa unaotumwa mitandaoni una athari kubwa katika uchaguzi na kuminya demokrasia yetu,"" aliongeza. Wasanii wengine ambao wamekubali kushiriki katika zoezi hilo ni pamoja na waigizaji  Leonardo DiCaprio, Sacha Baron Cohen na Jennifer Lawrence,pamoja na muimbaji Katy Perry, ""Siwezi kukaa tu bila kufanya kitu wakati mitandao ya kijamii inafumbia macho makundi ya watu wanaotuma ujumbe na maoni ya chuki na yasio na ukweli wowote,"" Perry aliandika katika mtandao wa Instagram. Muigizaji Ashton Kutcher, ambaye ana mamilioni ya wafuasi pia amejiunga katika kampeni hiyo , alisema mitandao hii haikutengenezwa ili kusambaza chuki na ghasia"". Waandaaji wa kampeni ya #StopHateforProfit campaign, ambayo ilizinduliwa Juni , imeishutumu  Facebook na Instagram kwa kushindwa kusitisha taarifa za chuki na za upotoshaji. Kundi hilo limewalenga Facebook, ambayo pia inamiliki Instagram na WhatsApp na mwaka jana kampuni hiyo iliweza kupata kodi ya matangazo ya karibu dola bilioni sabini $70bn (£56.7bn). Maelfu ya biashara na makundi ya kutetea haki za raia yalisaini kampeni hiyo. ""Tunakaribia kufikia uchaguzi mmoja ambao ni muhimu sana katika historia ya Marekani,"" kundi hilo liliandika katika taarifa yake. Mwezi Juni, Facebook ilisema kuwa itaweka alama kwenye machapisho ambayo yangeweza kuwa na madhara au yanapotosha watu. Muasisi wa Facebook,  Mark Zuckerberg alisema pia kuwa kampuni ya mitandao ya kijamii itapiga marufuku matangazo yaliyo na madai  ya aina hiyo ""kuwa watu wa kabila Fulani, asili  yao, taifa , mitazamo ya dini , jinsia  na nyinginezo ni tishio kwa wengine. ""Tayari tulikuwa tumejiandaa kukabiliana na hali hiyo katika uchaguzi wa mwaka 2020,"" aliandika katika taarifa yake. ""Katika wakati huu, Facebook itachukua tahadhari zaidi ili kusaidia kila mtu awe salama na kupata taarifa sahihi."" Lakini kampeni ya #StopHateforProfit inataka jitihada zaidi kufanyika kukabiliana na tatizo hilo na huku zaidi ya makampuni 90 yamesitisha matangazo yao kuunga mkono jitihada hizo. Matokeo ya hatua hiyo ya kususia mitandao, hisa za Facebook zilishuka ghafla na vyombo vya habari vya Marekani vimeripoti kuwa dola bilioni 7.2 ziliondolewa katika fedha binafsi za Zuckerberg. Watunga sheria na wasimamizi walioko duniani wana wasiwasi kuhusu kukua kwa ongezeko la taarifa za chuki, sio kwenye mitandao ya Facebook peke yake ,katika mataifa mengi wanaibua maswali  ya namna teknolojia inavyofanya kazi na jinsi inavyokabiliana na tatizo ."	https://www.bbc.com/swahili/habari-54175580
politics	Je ni kwanini rais Kim Jong-un wa Korea kaskazini alikuwa na hasira wakati wa hotuba hii?	Kiongozi wa Korea Kaskazini Kim Jong-un alijawa na hisia chungu nzima wakati wa hotuba  katika hafla ya gwaride la kijeshi wikendi iliopita. Alifuta machozi wakati alipokuwa akizungumza kuhusu changamoto linalopitia taifa hilo. Huku jeshi la taifa hilo likionesha silaha mpya , Kim Jong un aliwashukuru wanajeshi wake kwa juhudi zao dhidi ya mlipuko wa corona na majanga ya hivi lkaribuni. Wachunguzi wanasema kwamba huenda anajaribu kuonesha unyenyekevu wakati ambapo taifa hilo linakabiliwa na mzozo wa kiuchumi	https://www.bbc.com/swahili/habari-54534724
entertainment	Valentines Day: Je, unatafuta mpenzi - hizi hapa mbinu saba za kumpata mpenzi	Je una upweke wa kimapenzi siku ya wapendanao na pengine ungependelea kumtafuta nyonda wako mkalia ini? Inakadiriwa kwamba takriban watu milioni 240 duniani huenda mitandaoni kutafuta mpenzi kulingana na Statista, lakini unajua kwamba sio wote wanaofanikiwa kupata mpenzi? Hivyobasi tumeweka mbinu zitakazokuwezesha kumpata unayemtafuta  kwa udi na uvumba  kupitia The Man Diet na shangazi Suzie Heyman. 1. Usitafute mpenzi kwa sababu unatafuta tu! Iwapo hutaki acha. Iwapo haumpendi mtu usijaribu kutaka kumuona tena 'Kujaribu ni hatari - kunatupeleka mbio, na kutufanya kuchoka kutupatia hisia mbaya kuhusu sisi binafsi na wengineo. 2. Jiamini Iwapo utaona onyo lolote mbele yako chukua tahadhari. Kuna vishawishi vya kufikiria: Ni makosa yangu - pengine ni makosa yao. Kutumiana ujumbe na watu 100 kwa muda kutakufanya uchoke haraka. Wekeza muda wako kwa wale wanaopendelea kutumiana ujumbe nawe, wale ambao unadhani wana hisia kama zako. 4. Kuchumbiana ni mchezo wa nambari-nenda kule ambako kuna watu wengi. Epuka huduma za kuchumbiana nenda kule ambako kuna watu wengi. Kuchumbiana ni mchezo unaotegemea nambari hivyobasi kutafuta almasi katika pandashuka unahitaji pandashuka. Usikubali bishara inayodai kwamba ina almasi ndani ya vitabu. Hawana. hakuna njia fupi . 5.Tafuta marafiki kwanza Uhusiano mzuri huonekana unapoanza kuwa marafiki kabla ya kuwa na uhusiano. Na inawezekana ukapata mpenzi kutoka kwa rafiki yako. 6. Jenga urafiki na kila mtu Unaweza kufikiria unajua kile kinachokuvutia lakini..... Unapopunguza orodha ya marafiki , huenda ukamkosa mtu unayeweza kuelewana naye na ambaye unadhania sie nyonda mkalia ini kwa kumtazama tu. Hatari moja ya mtandao ni kwamba hamuna mawasiliano hivyobasi hujui chochote kuhusu mutu uliekutana naye. Jieleweshe kwa haraka kuhusu sababu fulani ambazo unadhania hazieleweki. Ombi lolote la fedha kutoka kwa mchumba wako mpya ama mtu ambaye kila mara anavunja mipango - ni mojawapo ya sababu zinazokwambia uliekutana naye hafai hivyobasi katiza mawasiliano naye. Usikubali kupatikana katika penzi lisilo na hisia zozote.	https://www.bbc.com/swahili/habari-51499238
politics	Uchaguzi wa Marekani 2020: Jinsi Kamala Harris anavyoangazia kinachowakabili wanasiasa wanawake	"Wakati Seneta Kamala Harris alipoandikisha historia ya kuwa mwanamke wa kwanza kuwa mgombea mweza wa urais katika uchaguzi wa Marekani, bila shaka ilikuwa vigumu kujiepusha na suala la jinsia kipindi hiki cha uchaguzi- Lakini Je wanawake katika siasa wanachukuliwa tofauti? Hivi ndivyo uteuzi wake unaangazia maswala ambayo wanawake katika siasa wamekutana nayo kwa miongo kadhaa - na jinsi mabo yanavyo badiliaka  - katika uchambuzi huu kutoka kwa Debbie Walsh, Mkurugenzi wa Kituo cha Wanawake na Siasa za Amerika katika Chuo Kikuu cha Rutgers. Wanawake wanapoingia kwenye siasa wanatakiwa kujiamini na kuthubutu. Wanatakiwa kutumia busara zote kujiwasilisha kwa watu bila kupoteza muelekeo wao. Utafiti unaonesha kuwa ubaguzi wa kijinsia ambao umekuwepo tangu jadi huenda ukawafanya wanasiasa wanawke kueleweka visivyo katika masuala ambayo kwa mfano wenzao wa kiume wanaweza kusifiwa kama ishara ya ukakamavu. Kwa wanawake wanaotokea jamii ya wachachu, ubaguzi huo wa kijinsia pia unakabiliwa na changamoto ya ubafuzi wa rangi. Nchini Marekani misemo kama ""mwanamke mweusi mwenye hasira"" yametumika kibaguzi kwa muda mrefu.  Msemo huo uliibuka karne ya 19, kuwaangazi awanawake weusi kama watu wasiokuwa na ustaarabu na wasio na mantiki. Kama anavyoelezea Bi Walsh: ""Wanawake wamelaumiwa kwa kutokuwa na uwezo na nguvu ya kuwa rais au makamu wa rais, lakini wakati huo huo, unaonyeshaje nguvu bila kuonekana kama mtu mwenye hasira?"" Anahisi Bi Harris alifanya kazi nzuri kufuata nyayo katika mjadala wa makamu wa rais, lakini anaongeza kuwa wakati mwingine alionekana kana kwamba anajizuia kusema kila kitu - japo majibu yake ya upole alipokatizwa kuzungumza na mwenzake yalikuwa ''mazuri'' kwa mwanamke yeyote aliye na uzoefu wa kukabiliana na hali kama hizo. Je anatosha kuongoza? Baadhi ya wachambuzi wanasema wanawake wanapaswa kujithibitisha kwenye kampeni kwa njia ambazo wanaume hawafanyi, hata kama jinsia haliwatii hofu wapiga kura. Pale ambapo watu wanachukulia uwezo kwa wanaume ni jambo la kawaida, wanawake lazima waonyeshe. Kura ya maoni iliyofanywa na Economist/YouGov mwezi Agosti ulionyesha kuwa makamu wa rais aliyepo madarakani aliongoza kwa uchache wa kura za watu wanaompendelea akilinganishwa na bI Harris. Robo ya Wamarekani walioshirika kura hiyo ya maoni hawakuwa na uhakika kuhusu uongozi wa Bi Harris, huku asilimia 14 wakitoa kauli sawana hiyo kumhusu Bw. Pence. Baada ya mjadala huo baadhi ya wapigakura walihisi Harris alishinda. Lakini walipoulizwa ni nani bora kuchukia nafasi ya rais baadhi yao walionekana kuwa na mtazamo tofauti. Kura ya maoni ya YouGov, ilibaini kuwa Wamarekani wengi - asilimia 56 - walihisi Bw. Pence alikuwa na nafasi nzuri kuwa rais ikiwa Bw. Trump hataweza kuhudumu, huku asilimia 50 ya wengine wakiwa na maoni sawia na hayo kumhusu Bi Harris. Japo baadhi ya walioshiriki kura hiyo ya maoni huenda wakafikiria makamu wa rais aliye madarakani amehitimu zaidi kwa nafasi hiyo ya juu akilinganishwa na seneta wa mara ya kwanza, wanaharakati wanaotetea haki ya wanawake katika siasa kwa muda mrefu wameonesha uwezo wao zaidi ya wenzao wa kiume. Kuwa 'Momala' Alipokubali nafasi ya kuwa mgombea mwenza katika chama cha Democratic, Bi Harris alisema wadhifa wa makamu wa rais utakuwa mzuri sana, ""lakini 'momala' ina maana zaidi "". Alipojitambulisha kwa Wamarekani, Bi Harris mara nyingi aliangazia familia yake ( yeye ni mama wa kambo wa watoto wawili) na maadili yao. Namna alilelewa na mama mmoja pamoja na familia yake mchanganyiko imekuwa muhimu kwa jinsi Bi Harris anavyojinadi kama mgombea mwenza. Kwa wanaume katika siasa, Bi Walsh anasema, kutambulisha familia zao ""daima imekuwa kuongeza thamani"". Lakini ni hivi majuzi tu ambapo wanawake katika siasa pia wameanza kutumia uzoefu wao kama sifa. Ni hali ""ngumu kwa wanawake"", anasema, kwasababu ikiwa hawana watoto wala kuwazungumzia maswali yanaibuliwa ""kwanini?"" ""Halafu wakiwazungumzia hasa wakiwa wadogo unaulizwa ni nani atawatunza watoto wako linaibuka?"" Hali ni tofauti kwa wanaume, wakati mwanamume anapozungumzia familia yake, anajenga taswira ya kuwa ""kiongozi wa familia"", lakini ""hakuna mtu yeyote anayemuuliza jinsi anavyowajibikia familia [yake]"", au hata kuuliza ni nani atawatunza watoto. Mfano mzuri wa kufafanua hali hii ni kupitia Sarah Palin ambaye mjadala kuhusu familia yake ilizua gumzo alipoteuliwa kuwa mgombea mwenza katika uchaguzi wa 2008. Bi Palin ambaye alikuwa gavana wa jimbo la Alaska alijipata akielezewa darubini na vyombo vya habari na wafuasi wa Democratic waliotaka kubaini jinsi alivyo wajimbikia familia yake. Wakati huo Bi Palin alikuwa na watoto watano na mmoja alikuwa na ulemavu. Wakosoaji wake waliuliza ikiwa atatelekeza familia yake kugombea nafasi ya juu ya uongozi. Lakini hali hiyo ya ubaguzi wa kijinsia dhidi ya wanasiasa wa kike imeanza kubadilika - japo inakuwa vigumu kwa wanawake katika siasa kuepuka swali uzazi. Bi Walshpia anaongeza kuwa Kamala Harris yuko katika nafasi ya kipekee kama mama kwa watoto wa kambo ambao sasa ni watu wazima. Na ki uhalisia, wapiga kura wanataka kuwaona wagombea wao kama wanadamu wa kawaida waliyo na maisha yao binafsi. ""Kwa hivyo nadhani anafanya jambo ambalo la kiuhalisia"" Wanaume walisema nini kumhusu? Donald Trump amemkumbuka vizuri sana, usiku wa Jumanne alisema, ""Harris alikuwa mbaya kwa mtu wa pili alieteuliwa katika Mahakama ya juu zaidi aliymuonesha maudhi, Brett Kavanaugh. Bw. Trump aliongeza kuwa ni mtu mwenye misimamo mikali  na asiye na heshima n mwenye chuki: Hayo ndio maneno aliyotumia kumuelezea Harris alipokuwa mgombea mwenza wa Joe Biden. Mpinzani wake Mike Pence hakutumia maneno ya matusi dhidi yake, lakini alimrushia madongo wakati wa mdahalo wa makamu wa rais . Kamala Harris alipoanzisha kampeni yake mbele ya maelfu ya wafuasi wake Januari 2019, alichukuliwa kama mgombea wa juu. Wakati fulani, Julai, baada ya mdahalo wa kwanza aliokuwa amebobea, aliongeza ushawishi wake katika kura za maoni za awali. Harris amepitia changamoto zake na anajua mtu anaweza kukumbana na yapi. Kama angekuwa mtu dhaifu, tayari angekuwa ameshafahamika kufikia sasa lakini almuradi ameamua kuingia kwenye kinyang'anyiro cha kugombea kiti cha juu zaidi, inawezekana siku moja Wamarekani wakaanza kumfikiria kama rais. Mambo yamebadilika vipi? Bi Walsh anasema mwaka 2018, ulishuhudia ongezeko kubwa la wanawake waliojitosa katika kinyang'anyiro cha kuwania nyadhifa za kisiasa' ""Wanawake hawakutumia muda mwingi kufukiria 'natakiwa kufanya nini' bali walijinadi wao kama wao,"" anasema. ""Tulishuhudia hilo mwaka 2018 wakati wagombea wengi walikuwa wakizungumzia masuala ambayo wanawake wameshauriwa kujitenga nayo."" Masuala hayo ni kama kutotaja watoto wao, kuangazia changamoto yao maishania u kuzungumzia matatizo ya kifedha yanayowakabili. Mwaka 2017, aliyekuwa Waziri wa Mambo ya nje wa Marekani Condoleezza Rice  pia alitoa wito kwa wanawake kutokubali ""mtu yeyote kuwabagua kwa misingi ya kijinsia au rangi ya ngizi yao"". ""Hiayo ni mambo lazima tuwaambie wanawake: Unapoingia katika chumba cha mkutano, ikiwa mtu atajaribu kukudunisha, usikabiliane naye. Unachotakiwa kufanya nikujieleza kwa utulivu bila hasira,"" alisema lkatika kongamano la uongozi la KPMG. ""Ikiwa unahisi huenda umezuiliwa kitu ambacho unadhani ulistahili kupata, kuna njia nyingi ya kukitafuta - na una haki ya kihakikisha unakipigania hadi ukipate."" Bi Walsh anasema kuanzia Geraldine Ferraro hadi kwa Sarah Palin na Hillary Clinton, kila mgombea amejiimarisha kutokana na tajiriba aliyopata zamani. Na sasa tumefikia kiwango ambacho mwanamke mweusi mwenye asili ya kihindi ameteuliwa kuwa mgombea mwenza wa urais "", alisema. ""Wakati wanawake wanapomuona mtu kama Kamala Harris akiteuliwa kama mgambea mwenza wa rais wanamchagua wakiwa na matumaini huenda akawa makamu wa rais, hatua hiyo tu inabadilisha mtazamo wa kile wanaweza kuwa maishani """	https://www.bbc.com/swahili/habari-54647650
religion	Mwalimu wa Tibeti wa Wabudha aliyeshutumiwa unyanyasaji wa kingono amefariki	"Sogyal Lakar, mwalimu wa  Kibudha aliyeshutumiwa kwa kiasi kikubwa kwa unyanyasaji wa kingino na kuwatesa kimwili wafuasi wake amefariki akiwa na umri wa miaka 72. Lakar, ambaye alifahamika zaidi  kama Sogyal Rinpoche, aliuza mamilioni ya vitabu vyake na alionekana kama mwalimu bora zaidi wa wa dini ya Budha baada ya Dalai Lama. Lakini aliandamwa na shutuma za unyanyasaji wa kingono na mateso mengine ya kimwili aliyowafanyiwa wafuasi  Lakar, licha ya kwamba hakuwahi kupatikana na hatia ya uhalifu wowote. Uchunguzi ulioitishwa   na kikundi chake mwenyewe uligundua kuwa wafuasi wake walinyanyaswa nae Ujumbe uliotumwa kwneye ukurasa wake wa Facebook ulisema kuwa alifariki nchini Thailand Jumatano baada ya kuugua kiharusi.Amekuwa akipokea matibabu ya saratani ya  utumbo. Akiwa ni mzaliwa wa Tibet mwaka 1947, Lakar aliaminiwa na wengi  kuwa ni kizazi kipya  cha Tertön Sogyal Lerab Ling, mwalimu wa  13 wa  Dalai Lama. Alisomea mahusiano ya dini katika Chuo Kikuu cha Cambridge  nchini Uingereza na akawa na ufuasi mkubwa wa watu . Kitabu chake  kilichoitwa - Kitabu cha Tibet cha Wanaoisha na Wanaokufa- The Tibetan Book of Living and Dying,  kiliuzwa hadi nakala milioni tatu . Lakini shutuma za tabia za unyanyasaji zilimuandama Lakar. Mnamo mwaka 1994  mwanamke aliwasilisha mashtaka ya dola milioni 10 dhidi ya   Lakar kwa kumnyanyasa kingono , kiakili na kimwili .  Kesi yake ilitatuliwa nje ya mahakama. Heshima yake ilishuka miaka miwili iliyopita wakati shutuma zaidi zilipojitokeza kuhusu tabia yake ya unyanyasaji. Uchunguzi huru  wa wakili ulioagizwa na  Rigpa, shirika la Kibudha lililioanzishwa na  Lakar, ulibaini kuwa alitekeleza unyanyasaji  mbaya. ""Baadhi ya wanafunzi  ... hwamelkuwa wakikabiliwa na unyanyasaji mkubwa wa kingono, kimwili na kisaikolojia uliotekelezwa na yeye'', ilieleza ripoti, na kuongeza kuwa shirkika hilo lilishindwa kuchukua hatua licha ya kuwa na uelewa kuhusu shutuma. Licha ya shutuma hizo , wengi miomgoni mwa wafuasi wa   Lakar aliendelea kumuenzi na kumuheshimu. ""Ninajua ataendelea kutuongoza kwa busara na la muhimu zaidi kwa upendo ,"" mmoja wa wafuasi wake aliandika kwenye ukurasa wa Facebook baada ya kifo chake. Lakini Mary Finnigan, ambaye alisaidia kuanzisha kazi za Lakar mjini  London katika miaka ya 1970s  na ambaye hivi karibuni alishiriki  kuandika kitabu  kuhusu Ngono na Ghasia miongoni mwa Wabudha wa Tibetan , ameiambia BBC kuwa  Lakar alikuwa  ''kiongozi katili wa kidini'' ""Ninamuonea huruma kila mmoja ambaye anaomboleza kifo chake , lakini ni lazima nisema kwamba kifo chake hakiumizi hisia zangu  juu ya maisha yake ,"" alisema. ""Alitumia vibaya utamaduni wa jadi  wa kiroho kwa ajili ya kuendelea kudumu mamlakani, kupata pesa na kujiridhisha kingono ."""	https://www.bbc.com/swahili/habari-49510208
religion	Charlie Hebdo: Gazeti lililosababisha mashambulio ya kigaidi Ufaransa lachapisha tena vibonzo vya Mtume Mohammad.	Gazeti la Charlie Hebdo nchini Ufaransa kwa mara nyengine tena limechapisha vibonzo vya Mtume Mohammad  ambavyo vilisababisha gazeti hilo kulengwa katika mashambulio baya la kigaidi 2015. Uchapishaji huo unajiri siku moja kabla ya watu 14 kuwasilishwa mahakamani wakituhumiwa kwa kuwasaidia washambuliaji wawili waliohusika na shambulio hilo tarehe 7 mwezi Januari 2015. Watu 12 waliuawa, akiwemo mchoraji maarufu wa vibonzo. Watu watano walifariki katika shambulio jingine lililohusishwa na vibonzo hivyo mjini Paris  siku kadhaa baadaye. Mashambulio hayo yalikuwa wimbi la mashambulio ya Wanajihad. Ukurasa wa mbele wa toleo jipya unaonyesha vibonzo 12 vya Mtume Mohammad, ambavyo vilichapishwa  katika gazeti la Denmark kabla ya kuchapishwa katika gazeti la Charlie Hebdo. Kibonzo kimoja kinamuonesha Mtume Mohammad amevalia bomu badala ya kitambaa cha kichwa wanachojifunga wanaume. Kichwa kikuu cha gazeti hilo kilisema ''Yote hayo kwa hili''. Katika  Uhariri wake , gazeti hilo linasema kwamba mara kwa mara limekuwa likitakiwa kuchapisha vibonzo vya Mtume Mohammad tangu mauaji hayo ya 2015. Tumekuwa tukikataa mara kwa mara kufanya hivyo, sio kwamba haturuhusiwi - sheria inaturuhusu kufanya hivyo -lakini kwasababu kulikuwa na sababu nzuri ya kufanya hivyo - sababu ambayo ina maana na ambayo inaleta kitu cha kujadili, ilisema. Kwa kuchapisha tena vibonzi hivi katika wiki ya kesi ya shambulio la kigaidi la Januari 2015 inaonesha umuhimu wake kwetu. Watu 14 wanatuhumiwa kupata silaha na kuwasaidia washambuliaji wa afisi za gazeti la Charlie Hebdo mjini Paris, mbali na kushambulia duka moja la Wayahudi na afisa mmoja wa polisi. Washukiwa watatu wanafanyiwa kesi bila wao wenyewe kuwepo kwasababu wanaaminika kutorokea Kaskazini mwa Syria na nchini Iraq. Inaaminika kwamba kuna takriban watu 200 wanaodaiwa kuhusika  na manusura wa shambulio hilo wanatarajiwa kutoa ushahidi, kulingana na ripoti za chombo cha habari cha Ufaransa RFI. Kesi hiyo ilitarajiwa kuanza mnamo mwezi Machi lakini ikaahirishwa kwasababu ya mlipuko wa virusi vya corona , Kesi hiyo inatarajiwa kuendelea hadi mwezi Novemba Mnamo tarehe On 7 Januari, ndugu wawili Said na Cherif Kouachi walivamia ofisi za gaeti la Charlie Hebdo , na kuwafyatulia risasi kiholela waliokuwepo na  kumuua muhariri Stephanie Charbonnier maarufu Charb , waandishi wawili wa safu, muhariri wa nakala, mgeni mmoja aliyekuwa akihudhuria mkutano  na msimamizi. Mlinzi wa muhariri  na afisa wa polisi pia waliuawa. Huku maafisa wa polisi wakijaribu kuwasaka ndugu hao wawili- ambao baadaye waliuawa - kisa chengine kilizuka mashariki mwa mji wa Paris. Amedy Coulibaly, ambaye alikuwa mshirika wa ndugu wawili wa Kouachi , alimuua afisa wa polisi kabla ya kuwatekanyara watu kadhaa  katika duka moja la Wayahudi. Aliwaua wanaume wanne Wayahudi  tarehe 9 Januari  kabla ya kupigwa risasi na maafisa wa polisi. Katika kanda ya video aliyoirekodi Coulibaly ilisema kwamba shambulio hilo limetekelezwa  kwa jina la Islamic State. Kejeli za gazeti la Charlie Hebdo ziikiwalenga watu wa mrengo wa kulia , na masuala ya Ukatoliki ,Uyahudi  na Uislamu - zimezua utata kwa muda mrefu. lakini ni jinsi lilivyomuangazia Mtume Mohammad ndiposa lilivutia vitisho vya kifo dhidi ya waandishi wake  na shambulio la bomu la petroli katika ofisi zake 2011. Charb alitetea sana vibonzo hivyo kama ishara ya uhuru wa kujielezea. Siwalaumu Waislamu kwa kutocheka michoro yetu, aliambia chombo cha habari cha AP mwaka 2012. Naishi chini ya sheria za Ufaransa  siishi chini ya sheria za Kuran. Kufuatia shambulio hilo la 2015, maelfu ya watu waliandamana wakipinga shambulio hilo na alama ya reli #JeSuisCharlie (Mimi ni Charlie) ilianza kusambaa kote duniani.	https://www.bbc.com/swahili/habari-53989421
politics	Wabunge Askofu Gwajima, Jerry Silaa kuhojiwa na Bunge la Tanzania kwa tuhuma za utovu wa maadili	"Spika wa Bunge la Tanzania Job Ndugai ameamrisha wabunge wawili wa nchi hiyo Askofu Josephat Gwajima na Bw. Jerry Silaa kuhojiwa na kamati ya maadili ya Bunge kwa tuhuma ""mbalimbali ikiwemo kusema uongo na kushusha hadhi na heshima ya Bunge.""  Taarifa iliyotolewa na ofisi ya mawasiliano ya Bunge la Tanzania hata hivyo haikueleza kwa undani zaidi kuhusu tuhuma hizo zinazowakabili wabunge hao wote kutoka chama tawala cha CCM.  Askofu Gwajima ambaye ni mbunge wa Kawe anatakiwa kufika mbele ya kamati hiyo Jumatatu, Agosti 23 huku Silaa akitakiwa Jumanne Agosti 24.  Askofu Gwajima katika wiki za hivi karibuni amekuwa akigonga vichwa vya habari pamoja na kuwa gumzo katika mitandao ya kijamii kwa msimamo wake hasi juu ya chanjo za kukabiliana na ugonjwa wa virusi vya corona. Msimamo huo umemfanya aingie kwenye mgogoro na Waziri wa Afya wa nchi hiyo, Dr Dorothy Gwajima ambaye amevitaka vyombo vya dola kumchukulia hatua Askofu huyo kwa kauli ""anazotoa dhidi yake (waziri) na Rais (Samia Suluhu Hassan).""  Waziri Gwajima alisema Askofu Gwajima amekuwa akitoa kauli hizo zinazoivuruga serikali katika mapambano dhidi ya ugonjwa wa Covid 19.  Siku moja baada ya Tanzania kupokea msaada wa dozi zaidi ya milioni 1 ya chanjo aina ya Johnson Johnson mwezi uliopita kutoka Marekani, Askofu Gwajima aliwaeleza waumini wake wakati wa ibada ya Jumapili iliyorushwa kwenye mitandao ya kijamii kwamba daktari atakaye'shadadia' suala la chanjo bila kufanya utafiti wa kina ikiwemo madhara yake ya muda mrefu na muda mfupi atakufa.  ""Tunalazimisha tena, na mnajiuliza mnalazimishia nini? kama ni hela kiasi gani? kwa ajili yta roho za watu? alihoji Askofu Gwajima na kuongeza 'Sitamnyamazia mjinga yeyote atakayejibu haya maswali bila kufikiri, ntakusemesha mpaka utatafuta taulo ya kuvaa, unachanja watanzania milioni 60 kwa majaribio?"" Alihoji Gwajima kwenye ibada kuhusu kile anachodai kuwa chanjo kutofanyiwa utafiti wa kutosha.  Hata hivyo, kwa mujibu wa taarifa za Shirika la Afya Duniani (WHO) chanjo zote zilizoidhinishwa zimeshafanyiwa majaribio na utafiti wa kutosha na hivyo kwa sasa ni salama kwa matumizi na hazitolewi kwa majaribio.  Mbali na kauli hizo, Askofu Gwajima ameeendelea kusisitiza mara kadhaa kwenye ibada za Kanisa lake jijini Dar es Salaam kwamba yeye hatochanjwa na waumini wake hawatachanjwa kwa imani kuwa chanjo hizo si salama na kufikia hatua ya kudai kuwa yupo radhi kupoteza ubunge lakini si kubadili msimamo wake.  Kauli hizo zimekosolewa vikali na wanaounga mkono chanjo wakiwemo viongozi."	https://www.bbc.com/swahili/58292168
technology	Ulaghai wa hisia: 'Najuta kutoa £300,000 kwa mwanaume niliyekutana naye mtandaoni'	"Ilikuwa Mei 2019 ambapo Sophia alianza kuzungumza na Aaron  kwenye tovuti ya kutafuta wapenzi. Alikuwa anatafuta kutulia na kuolewa. Haruni anajibu kwamba alikuwa pia. Wanazungumza zaidi, na mambo huanza kwenda haraka. Sophia hakutarajia kujua kuwa baadaye angejikuta hana mpenzi na akiwa na deni la Pauni 300,000, baada ya kutoa pesa taslimu kwa mwanaume aliyekutana naye. Pauni 300,000 ni zaidi ya dola 400,000 au zaidi ya 900mil za Tanzania au shilingi 45mil za Kenya. Akifikiriwa kuwa mwathiriwa wa ""ulaghai wa mapenzi"", anaiambia BBC Asian Network kwamba anataka programu za kuchumbiana kuchukua hatua zaidi ili kuzuia aina hii ya ulaghai. Sophia na mwanamume ambaye alidhani ni mwenza wake walianza kuzungumza juu ya kununua nyumba pamoja - kamwe hawakukutana katika maisha halisi. Akikumbuka nyuma, Sophia anaamini kwamba ameambiwa ""uongo mwingi"" kuhusu maisha yao ya baadaye. Anasema aliunda hati ghushi za rehani na barua pepe ghushi kwa mawakili. Sophia alimtumia Aaron kiasi kikubwa cha pesa ambacho alikuwa akimwomba kama sehemu ya mpango wao wa kununua nyumba. ""Nilichukua mkopo wenye thamani ya maelfu na kutumia akiba yangu yote, ambayo ni sawa na karibu pauni 50,000-60,000. ""Kisha nikakopa pesa nyingi kutoka kwa familia na marafiki zangu,"" anakiri. Kwa jumla, Sophia anasema alimtumia takriban pauni 300,000. Sio yeye pekee aliyeangukia kwenye ulaghai wa mapenzi. Kulingana na Fedha ya Uingereza, ongezeko la 20% la ulaghai wa kuhamisha fedha kwa njia ya kielektroniki unaohusishwa na ulaghai wa mapenzi lilirekodiwa kati ya 2019 na 2020. Alipoomba nyongeza ya pauni 50,000, Sophia aliamua kuwa ni wakati wa kuhoji mambo.Alipiga simu benki yake, ambapo alifikiri alikuwa na akaunti ya pamoja na Aaron. Walimwambia kwamba jina lake halimo kwenye taarifa za akaunti. ""Nilihisi kama ardhi imefunguka chini ya miguu yangu. Sikuamini. Nilihisi kama nilikuwa katika ndoto mbaya sana,"" alisema. ""Unaona hadithi, unasoma hadithi, unasikia hadithi za watu wengine, lakini unafikiri haitatokea kwako,"" anaeleza. ""Lakini ilitokea, kwa sababu ya unyanyasaji wa kihisia ambao hutambui unapitia,"" anaendelea. Sophia kisha anaanza kumchunguza anayedaiwa kuwa mpenzi wake ili kujua kama alikuwa anafanya kazi pale alipodai kuwapo. ""Walisema hakuna mtu mwenye jina hilo anafanya kazi hapa,"" alisema. ""Kwa hakika ni kijana anayefanya kazi katika Barclays ambaye alisema, 'lazima uweke simu chini na upige polisi sasa hivi'."" Na yeye alifanya hivyo. Polisi wa Thames Valley wanafahamisha BBC kwamba wanachunguza madai ya ulaghai wa kimapenzi, ambayo yanaripotiwa kupitia kwa Action Fraud mnamo Januari 2020. Bado hakuna aliyekamatwa, lakini uchunguzi unaendelea. Hajathibitisha au kukataa majina au utambulisho wa washukiwa au waathiriwa katika kesi hii.Miaka miwili baadaye, Sophia anahisi kwamba yuko katika hali nzuri zaidi.Mapitio ya hivi majuzi ya mpatanishi wa fedha yalimthibitisha kuwa sahihi. Hii ina maana kwamba, kwa mujibu wa modeli ya ulipaji fidia (CRM), Sophia amekuwa mwathirika iliyoidhinishwa, na kwamba benki lazima zirudishe pesa zake kihalali.  Mchakato wa kurejesha pesa zake kutoka benki haukuwa rahisi kwa Sophia. ""Walikuwa haraka sana kunivuta kando na kusema 'hapana, sio utapeli, unamfahamu mtu huyu',"" anasema. Ijapokuwa Sophia aliishia kurejeshewa fedha na benki nyingine, Shirika la Kujenga Taifa ndilo pekee ambalo halikurudisha fedha hizo mara moja. ""Baada ya kupelekwa kwa mpatanishi na ufafanuzi wa hali ya juu ya kashfa, tunakubali kikamilifu pendekezo la kuhakikisha kuwa mwanachama analipwa kikamilifu, pamoja na riba ya fidia, na tunaomba radhi ikiwa, kwa sehemu, tumesababisha usumbufu zaidi.'' Katika kipindi chote hicho, Sophia alitatizika kiakili. ""Ilinibidi kuchukua wiki ya likizo ya dharura kwa sababu kichwa changu kilikuwa mahali pengine ... kiwewe cha kihisia na maumivu niliyohisi kuona macho ya familia yangu."" Leo, Sophia ana furaha tu kuwa nje ya wakati huu wa mafadhaiko. ""Madeni yangu yamelipwa, mikopo yangu yote imelipwa, familia yangu yote na marafiki wamerudi,"" anasema. ""Ninakosa pesa kidogo, lakini sasa ninaweza kuendelea na maisha yangu."" Lakini hataki hadithi yake iwe bure. Anataka watu zaidi wafahamu hatari za kuwaamini wale walio kwenye programu za kutafuta wapenzi. ""Hakuna uthibitisho. Hakuna hundi za CRB zilizotolewa, hakuna ukaguzi wa mfanyakazi uliofanyika."" Pia anatumai watu wengine ambao wanaweza kujikuta katika hali kama hiyo wanajua haki zao linapokuja suala la benki zenye changamoto. Watu wanaochumbiana mtandaoni hawapaswi kutuma pesa, kumruhusu mtu mwingine kufikia akaunti yao ya benki, kuhamisha pesa au kuchukua mkopo kwa niaba ya mtu mwingine."	https://www.bbc.com/swahili/habari-59330981
entertainment	WARIDI WA BBC: Ninajiona mrembo licha ya kukosa uwezo wa kutembea kwa miaka 22	"Tangu Salome Nyakio alipokuwa na miaka 14 maisha yake yalibadilika kabisa. Sasa hivi akiwa na umri wa miaka 35, hajasahau siku aliyoteleza akiwa amebeba mtungi wa maji na kuumiza uti wa mgongo. Ajali hiyo ilimuacha akiwa amepooza kutoka sehemu ya kifua chake hadi miguuni. Mwanadada huyo hajatembea kwa miaka 22 ya maisha yake na anasema panda shuka nyingi maishani alizokumbana nazo ndizo zinazompa msukumo wa kuzungumzia haya ili watu waelewe ulimwengu wa kuishi bila uwezo wa kutembea uko vipi. ""Shida kubwa kwangu sio kuwa siwezi kutembea la hasha!"", hebu tafakari umepooza kutoka kifuani hadi miguuni, huna hisia yoyote, kumbuka hakuna mawasiliano kati ya ubongo na sehemu zilizopooza. Sasa wewe tafakari kinachoendelea mtu mzima kama mimi anapokosa hisia,"" Salome anasema. Na hilo ndilo ambalo limekuwa likimpa msukumo mwanadada huyo kuzungumzia mahangaiko ya wanawake hasa wanooishi na changamoto tofauti tofauti katika miili yao. Salome anaamini kuwa kuna idadi kubwa ya watu haswa ambao hawana uwezo wa kutembea na wanapitia wakati mgumu kutekeleza majukumu ya kawaida ya mwili iwe ni katika haja kubwa au ndogo. Jambo ambalo linaweza kuonekana kuwa la kawaida kwa binadamu wenye uwezo wa kutembea lakini kwake ni kitu ambacho kimemhangaisha mno. Mwanadada huyo anasema kwa kuwa hana hisia kuanzia kifuani hadi miguuni, kinachojiri ni kwamba haja zake zote zisipositiriwa kwa vifaa maalum, matokeo yake ni kwamba mwili utatekeleza wajibu wake pasipo yeye kufahamu. Tangu Salome alipopata ajali hii miaka yote hiyo, amekuwa na changamoto ya kupanga mambo mengi katika maisha yake, lakini pia kupanga kitakachofanyika mwili wake utakapoitisha kwenda haja kubwa au ndogo. ""Ndio ni jambo ambalo sitaona aibu kulisema hadharani, unaona  mama mzima kama mimi, inanibidi nitumie taulo za haja kubwa au ndogo za watu wakubwa almaarufu 'diapers' kwa kimombo, hizi taulo ni za bei ghali mno na vilevile zinapojaa unajipata katika shida kubwa kwani harufu nayo itakuwa imeanza. Wakati mwingine utapata kwamba tayari imevuja kwenye nguo. Sio jambo rahisi,"" Salome anasema. Miaka ya nyuma wakati mwanadadada huyo alipokuwa anasoma chuo kikuu anataja siku hizo kama zilizojawa na kiza kikuu kwake. Anakumbuka siku alizokuwa anafunga taulo ya haja na ilipojaa akiwa darasani ikawa ni mtihani kwake. Salome anatupatia taswira ya siku zilizopita akiwa mwanafunzi chuoni kwamba, wakati wote yeye alikuwa akitumia kiti cha magurudumu, kwa hio hali ya kwamba yuko kwenye kiti hicho na  taulo aliyoivaa ikawa imejaa, na maeneo ya kujisaidia yalikuwa hayako karibu na madarasa, kulimpa msongo wa ni vipi atafika maeneo ya kujisaidia kubadilisha na bado aendelee na masomo darasani. Salome anasema hawezi kuhesabu ni siku ngapi wanafunzi wenzake darasani hawakuwa wanamsogelea kwasababu anatoa harufu mbaya za kuvuja kwa haja ndogo ila hana la kufanya. Vile vile anatoa taswira ya mahangaiko ya kuvaa taulo na jinsi inavyo mchoma mtu hasa iwapo ataivaa kwa muda mrefu bila kubadilisha kwa wakati ufaao. ""Kusema ukweli jambo hili siwezi kumtakia hata adui wangu. kutokuwa na uwezo wa kutumia miguu kunaniweka kwenye gharama kubwa na vile vile mahangaiko ila najituliza kwa kusema huenda sielewi ni kwanini mimi ndio nilipata ajali na kupoteza nguvu ya miguu yangu. Lakini je kuna mtu ambaye hujitakia mabaya duniani? hapana, ndio maana nimekubali hali yangu na kila siku ninaishi kwa kupigania ulimwengu wetu ueleweke."" anasema Salome. Japo mwanadada huyo anasema kwamba kwa miaka ya hivi karibuni hatumii tena taulo za kujisaidia haja zake za kimwiIi, badala yake anatumia teknolojia nyengine ambazo zinagharimu mamia ya fedha na vile vile zinahitaji ustadi kutumia kwani ni vifaa ambavyo vinauwezo wa kumletea mtu madhara mengine ya kiafya. Licha ya changamoto anazoishi nazo, Salome anasema kwamba maumbile ya kawaida ya mwanamke kutamani kuwa mlezi, kutamani mtoto na ndoa sio vitu ambavyo vimemuepuka, hivyo basi aliheshimu hisia zake na kujaaliwa mtoto. Anakubali kwamba wengi ni wale waliokuwa wanamshangaa ni vipi mwanadada kama yeye mwenye changamoto za kutembea atajiweka kwenye majukumu mengine ya kuitwa mama? Salome anasema kwamba sio wengi walioelewa chaguo lake la kuingia kwenye mahusiano ya kimapenzi yaliopelekea yeye kushika mimba. ""Shida ni kuwa kwa watu kama sisi wanaoishi na changamoto za maumbile, mara nyingi tutapata wanaume ambao hawatupendi kutoka moyoni ila wanaona ni kana kwamba wanatusaidia,"" Salome anasema. Na alifanikiwa kushika mimba wakati alitamani lakini kulikuwa na changamoto nyingi zilizoendana na yeye kubeba ujauzito huo, hasa kwa kuwa mara nyingi yuko kwenye kiti kinachomuwezesha kusonga kutoka sehemu moja hadi nyingine. Ilimlazimu mtoto wake kuzaliwa kwa njia ya upasuaji. Anasema kwamba ujauzito kwake ulikuwa mzito ila kumlea mtoto wake ilikuwa rahisi. Alikubali changamoto zilizoandamana nazo kwa mfano kumnyonyesha mtoto na hata kumbadilisha nepi baada ya haja zake huku akiwa kwenye kiti cha magurudumu. Mwanadada huyo anatudhihirishia kwamba alikutana na mwanamume aliyempenda licha ya changamoto zake. Anasema kwamba walikutana, wakapendana na kuwa wapenzi lakini mambo kati yao hayakwenda vizuri. Baada ya muda waliamua kutengana na hapo ndipo Salome alipoamua kuanza maisha yake kama mzazi mlezi wa kipekee kwa mwanae wa kiume ambaye sasa hivi ana miaka minne. Salome anasema wakati watu kama yeye wawe ni wa jinsia ya kike au kiume wanatafuta kupendwa, mara nyingi wanakumbana na changamoto ya ulemavu wao kupewa kipau mbele badala ya utu. ''kwa mfano  wengi ni wale wanakutana na mimi, kitu cha kwanza watu hugundua ni kiti cha magurudumu na kwa hiyo kila kitu kitazungukia ulemavu wangu na wala sio mimi ambaye natumia kiti hicho. Kwa hiyo kunakuwa na changamoto ya kuwa na mwenza aliyekubali maumbile hayo, "" anasema Salome. Na hilo ndio lililochangia kuvunjika kwa uhusiano wake baada ya kuhisi kuwa hakupendwa kwa dhati. Wazazi wake Salome walifariki akiwa na umri wa miaka minane. Yeye pamoja na ndugu zake wawili wamepata malezi ya utotoni kutoka kwa bibi yao. Lakini Salome alipata ajali wakati anaishi na mjomba wake akiwa na miaka, 14. Ulikuwa ni mwaka ambao alifanya mtihani wake mkuu kukamilisha masomo ya shule ya msingi. Kipindi hicho alikuwa anasubiri kuingia shule ya sekondari asijue kwamba ajali aliyoipata ingehairisha ndoto hio kwa miaka mitano mbele. Mwanamke huyo anasema kwamba aliteleza akiwa amebeba mtungi wa maji mngongoni. Eneo aliloteleza lilikuwa ni timboni na anakumbuka akiangukia jiwe lililomuumiza vibaya kwenye uti wake wa mgongo. Mahangaiko yake yalianza hapo na kwa miezi 23 baada ya siku ya ajali alikuwa bado yupo kwenye hospitali aliyopelekwa kupata matibabu huko nchini Kenya. Ilichukua muda kwake kujikubali kwamba hatatembea tena licha ya matibabu aliyoyapata. Salome anasema kwamba alijiuliza maswali mengi kwa mfano mbona yeye tu ndio alipata ajali hio? ila pia alianza kujiuliza iwapo sio mimi ni nani mwengine? na kujipa nguvu ya kuanza maisha mapya ambayo ni kutumia kiti cha magurudumu daima. Ilikusaidia jamii katika uelewa wa hali ya watu wanaoishi na  mapungufu katika maumbile yao, Salome alianza kutumia mitandao ya kijami kama njia rahisi ya kuelemisha umma hasa kupitia simulizi ya maisha yake ya kila siku. Salome pia ana uhusiano wa karibu na jamii inayomzunguka kwani huwa ana hutubia maeneo tofauti tofauti na hata katika shule mbalimbali nchini Kenya kama njia moja ya kuelimisha wengine."	https://www.bbc.com/swahili/60660143
business	Je, uchumi wa Zimbabwe sasa uko kwenye hali mbaya zaidi ya wakati wa utawala wa Mugabe?	"Madai: Maisha ya Zimbabwe sasa ni magumu zaidi hata yalivyokuwa wakati wa utawala wa Robert Mugabe, hiyo ni kwa mujibu wa Fadzayi Mahere wa chama cha upinzani cha MDC. Je madai haya yana ukweli wowote kuwa miezi ya hivi karibuni uchumi umekuwa mbaya zaidi? Kwa sababu hata wakati wa uongozi wa Mugabe kuna kipindi hali ya kiuchumi ilikuwa mbaya zaidi. Upande wa upinzani nchini Zimbabwe umewataka watu waandamane juu ya hali mbaya ya kiuchumi katika taifa hilo, serikali imeshutumiwa kwa kushindwa kufanya kazi yake. Tangu mwaka 2017, Zimbabwe imekuwa chini ya utawala wa rais Emmerson Mnangagwa, baada ya jeshi  kumuondoa kwa Robert Mugabe baada ya kutawala kwa kipindi cha muda mrefu . Tumepima utofauti huo kwa kuangalia viashiria vya uchumi vya taifa vya maisha ya raia wa Zimbabwe kuwa wako kwenye hali mbaya sasa zaidi ya walivyokuwa kabla ya Mnangagwa kuingia madarakani. Hii inaweza kuchukuliwa kama ufinyu wa ajira na mishahara kwani biashara imekuwa ya mashindano katika nyakati ngumu za kiuchumi. Licha ya takwimu iliyokadiriwa ya mwaka 2019 iko chini kidogo ya ile ya 2017, amabayo ndio ilikuwa mwaka wa mwisho madarakani wa raisi Mugabe. Pamoja na kuwa raia wa Zimbabwe wanaweza kuwa wanakabiliana na changamoto ya kushuka kwa takwimu hiyo ya hivi karibuni, si rahisi kujadili takwimu kutokana na hali kuwa mbaya zaidi hivi leo kuliko ya uongozi uliopita. Hata hivyo, hatua nyingine muhimu haina budi kuchukuliwa juu ya hali ya uchumi  ambayo ni hatua nyingine ya uwekezaji katika biashara. Uchumi umeshuka kwa kasi tangu mwaka 2017. Ambapo katika asilimia ya thamani ya uchumi, ilikuwa takribani mara tatu juu zaidi ya takwimu iliyokadiriwa ya mwaka 2019. Serikali ya Zimbabwe bado inalaumu vikwazo vya kimataifa ambavyo vimekuwepo tangu mwaka 2002 vikiharibu uchumi wa nchi hiyo. Hivi vikwazo vimekuwa vikilenga maafisa wa ngazi za juu na wenye makampuni, huku Marekani ikisema haitaiondolewa  vikwazo Zimbabwe mpaka pale itakapooona mabadiliko ya kisiasa mbadala nchini humo. Raia wa Zimbabwe wamekuwa na mtazamo tofauti juu ya hali ya uchumi nchini humo, huku mfumko wa bei ukiwa unawaathiri maisha yao ya kila siku kuliko ukuaji wa jumla au uwekezaji wa takwimu. Mwishoni mwa mwaka 2017 ambapo Mugabe aliondolewa madarakani, kiwango cha mwaka cha mfumuko wa bei ambacho ni kiwango cha kupanda bei takribani asilimia 5. Mfumuko wa bei umebaki chini mpaka kuelekea mwishoni mwa mwaka 2018, lakini imepanda kwa kasi mwanzoni mwa nusu mwaka 2019, kufikia kiwango cha mwaka cha asilimia 176 mwezi Juni. Hiki ni kipimo cha bei ya jumla ya watumiaji katika uchumi. Kama hali hii haitazingatiwa katika bei za chakula, basi hali itazidi kuwa ngumu. Takwimu  zilizotolewa na Umoja wa Mataifa ya mfumuko wa bei za vyakula ya mwaka iliyotolewa mwezi Juni mwaka 2019 ilipimwa huku ikionesha kupanda na kufikia asilimia 250. Hivyo gharama za vyakula katika masoko imeongezeka, huku upatikanaji wa mafuta ukiwa mdogo na pensheni za watu kuwa hazina thamani hivi sasa. Shirika la chakula duniani (WFO) limeomba ufadhili wa chakula , kwa kile kinachosemwa kuwa 'janga kubwa la njaa' Inasemekana kuwa watu wa Zimbabwe waliathirika kwa kiasi kikubwa na kimbunga  cha Idai walichokabiliana nacho mwezi Machi, huku ukame ukiathiri baadhi ya sehemu za nchi hiyo na kupelekea 'uchumi kushuka' Serikali ya nchi hiyo imeanzisha pesa mpya ya nchi hiyo baada ya takribani kumi  ya kutegemea pesa ya Kimarekani. Hatua hii imesababisha  kilio kwa wafanyakazi wengi ambao walipendelea kulipwa kwa dola za Kimarekani, ambao mishahara yao imeshuka kwa mwaka uliopita kutokana na mfumuko huo wa bei. Licha ya hali mbaya ya kiuchumi hivi sasa, hali ilikuwa ngumu zaidi katika utawala wa uongozi uliopita wa  Mugabe. Mwaka 2007-09, nchi ya Zimbabwe ilipitia kipindi kigumu cha uchumi kuyumba kutokana na kupanda kwa mfumuko wa bei na kufanya thamani ya pesa ya nchi hiyo kuwa ndogo kulinganisha na miaka mingine. Takwimu za Umoja wa Mataifa zinasema katika kipindi cha mwaka 2008, kiwango cha mfumuko wa bei kilikuwa juu ya bilioni 500 asilimia , na kulikuwa na ukosefu wa ajira. ""Mnamo mwaka 2008, kulikuwa na uhaba wa chakula. Hali ilikuwa ngumu zaidi shambani kuliko hivi sasa', anasema mwandishi wa BBC Shingai Nyoka kutoka Harare. Kulikuwa na kuenea kwa machafuko na mgawanyo wa serikali ambapo raia wengi waliuawa na kukamatwa na jeshi la polisi nchini humo. 'Bw Mugabe ameacha uchumi mzuri wa utendaji ambapo katika miaka 15 ya mwanzo ya utawala wake alioujenga, umeunda madarasa ya watu wa kati', alisema Bi Nyoka 'Lakini miaka 20 ya utawala wake umeharibu uchumi. Katika miaka miwili ya ofisini, serikali iliyopo hivi sasa bado inajaribu kutatua matatizo yaliyoachwa na utawala wa Mugabe.' Je, Serikali inasemaje? Tangu serikali mpya imeingia madarakani imefanya ustadi wa vipimo- kupunguza matumizi, kupunguza baadhi ya mishahara kutoka sekta za umma na kuleta kodi mpya ambayo itarejesha uchumi kuwa imara. Imesema mabadiliko ni muhimu katika kujenga mazingira rafiki kwa wawekezaji ili waweze kuleta ajira kwa wananchi. Mtaalamu wa uchumi kutoka Zimbabwe, Godfrey Kanyenze amesema serikali ya sasa imeziweka sera za nchi hiyo katika ufanyaji kazi wake , hivyo kutoa sugu ya mfumuko wa bei na umaskini wa walio wengi katika nchi hiyo."	https://www.bbc.com/swahili/habari-49479822
technology	Tanzania 'inatumia sera ya hatimiliki ya Twitter kuwanyamazisha wanaharakati'	"Sera ya Twitter inayokabiliana na ukiukaji wa hatimiliki inazidi kutumika vibaya ili kuzilenga akaunti za mitandao ya kujihami zinazomilikiwa na wanaharakati wa haki za kibinadamu nchini Tanzania  kwa lengo la kuwanyamazisha , wamesema wanaharakati wa haki za intaneti. Kila siku katika mtandao wa Twitter , Kigogo, jina la Kiswahili lenye maana ya mtu maarufu ama mtu tajiri huandika tetesi mpya zinazoendelea katika serikali ya Tanzania. Maelezo yanachukiza  na kushangaza  wakati mwingine lakini wafuasi wa Kigogo wanaokaribia kuwa 400,000 hupenda ufichuzi huo ambao hupamba matukio huku mara kadhaa ukikosea kuhusu maudhui yake. ''Mimi ni mfichuzi  na hufichua masuala ya ufisadi na unyanyasaji wa haki za kibinadamu  nchini humo'', Kigogo ambaye utambuzi wake ni siri kubwa aliambia BBC. Lakini muda mfupi kabla ya uchaguzi wa tarehe 28 mwezi Disemba , Twitter ilifutilia mbali akaunti ya Kigogo@2014 kutokana na zaidi ya malalamishi 300 kwa mtandao huo wa kijamii kwamba akaunti hiyo ilikuwa inakiuka hatimiliki - madai ambayo Kigogo ameyakana. Wanaharakati wa haki za Intaneti Acces Now wanadai kwamba sera hiyo inazidi kutumiwa na serikali ya Tanzania kuwanyamazisha wakosoaji wake. Twitter haijajibu moja kwa moja madai hayo lakini ilitoa taarifa  mwezi Oktoba ikipinga kuzuia mitandao ya kijamii  wakati ambapo uchaguzi unakaribia. Katika tukio moja ambalo Kigogo alilielezea, zaidi ya machapisho yake 1,000 yalitumika kuanzisha tovuti tatu, mlalamishi baadaye  alizitumia tovuti hizo kusema kwamba hatimiliki zake zimekiukwa. ''Baada ya akaunti yangu kufungwa kwa  muda niliandikia Twitter lakini  nilikuwa nikizungumza na roboti na sio binadamu .  Nilikuwa nikipata majibu ambayo yalikuwa yamerekodiwa . hakuna akili ya binadamu ilitumika'' , Kigogo alisema . Shambulio hilo lilijiri baada ya Kigogo kuchapisha ujumbe katika mtandao wa Twitter kuhusu njama ya serikali kufanya udanganyifu kwa kutumia makaratasi ya kupigia kura  kabla ya uchauzi  ambapo rais Magufuli alikuwa akiwania muhula wa pili. Tume ya uchaguzi ya Tanzania ilikana madai ya udanganyifu  kabla na hata baada ya uchaguzi. Walalamishi waliiomba Twitter kumsaka Kigogo kwa ukiukaji wa haki za sheria ya hatimiliki za Marekani ama DMCA ambapo Twitter na kampuni nyengine maarufu za teknolojia nchini Marekani ni sharti wafuate sheria zake duniani. Inatoa mwelekezo kuhusu jinsi ya kusimamia malalamishi ya hatimiliki ikiwemo jinsi ya kukabiliana na ukiukaji. Lakini wanaharakati wa haki za intaneti sasa wanasema kwamba kumekuwa na idadi kubwa ya malalamishi ya DMCA kwa lengo la kuwanyamazisha wanahabari, wanaharakati, na mashirika ya kijamii ambayo huripoti matukio ya unyanyasaji wa haki za kibinadamu. Shirika hilo linasema kwamba limekabiliana na kesi tisa ambapo malalamishi ya hatimiliki yametumika kulenga akaunti za watu binafsi nchini Tanzania. ''Baada ya Twitter kuifuta akaunti yangu kwa muda, nilitakiwa kutoa habari zangu binafsi kama vile anwani yangu na nambari ya simu ambayo walisema watampatia mlalamishi'', Kigogo alisema. ''Mpango uliokuwepo ulikuwa majasusi wa Tanzania kupata maelezo zaidi kunihusu ambayo yangewasaidia kunitambua, lakini nilikataa''. Sera ya Twitter inashauri jinsi mtu yeyote anavyoweza kukabili malalamishi ya hatimiliki. Akaunti ya Kigogo ilifutwa mara mbili kwa jumla ya siku 12, kabla ya shambulio la mwezi Oktoba. ''Akaunti hiyo ilikua imedukuliwa …mara tatu, na watu ninaoshuku kuwa majasusi wa Tanzania'', alisema Kigogo. BBC iliitaka Twitter kutoa tamko lake lakini msemaji wake alitupeleka katika chapisho ambalo kampuni hiyo ilichapisha mkesha wa uchaguzi wa Tanzania ikiitaka serikali ya taifa hilo kutofunga intaneti nchini humo. Kufungwa kwa intaneti nchini Tanzania kulianza siku chache kabla ya uchaguzi. Watumiaji wa simu walizuiwa kutoweza kutuma ujumbe  huku wengine wakidai kwamba ujumbe mfupi ulio na majina ya viongozi wa upinzani ulizuiwa. Mitandao mikubwa ya kijamii kama vile Facebook , Twitter na Instagram ilifungwa ama hata kuzuiwa. Ilikuwa vigumu kuingia katika mtandao wa Twitter am a hata simu ya rununu, ijapokuwa baadhi ya watu wanatumia mtandao wa kibinfasi wa VPN ili kukiuka ufungaji huo wa mtandao. Balozi wa Uholanzi nchini Tanzania hivi majuzi aliuliza ni kwanini mtandao wa kijamii wa Twitter bado unaminywa nchini humo? ""Je kuna mtu amesahau kuwasha Twitter,"" aliulizia Balozi huyo kupitia ukurasa wake wa Twitter. Kulingana na Peter Micek, mkuu wa sheria katika kundi la wanaharakati wa haki za mtandaoni Acces Now, Shirika la mawasiliano nchini Tanzania liliweka vifaa ambavyo vingeathiri mtandao wote , kufunga tovuti na kuzuia mawasiliano  ili picha na video zisiweze kusambazwa . BBC ilitafuta tamko la halmashauri ya mawasiliano nchini Tanzania lakini haikuzungumza. Wanaopinga na wasiopinga wote wamehusishwa  na uvumi kuhusu mmiliki wa akaunti ya Twitter ya Kigogo@2014 na mahala anapoishi. Wengine wanasema kwamba inaendeshwa na mtu mwenye uhusiano mzuri na maafisa wa serikali au wakala. Wengine wamejaribu kutafuta sababu za utumizi wa sura ya msanii wa muziki wa Hip Hop nchini Marekani Jay Z kama picha iliotumiwa sana katika akaunti nyengine zinazofanana na ile ya Kigogo. Maafisa kadhaa wa Tanzania wamesema wazi walikuwa wanamsaka jamaa anayemiliki akaunti hiyo wakimlaumu kwa kutoa siri za serikali , uchochezi, kusambaza uwongo na kutishia usalama wa kitaifa. Ujumbe wa Kigogo hunakiliwa na kusambazwa katika mtandao wa WhatsApp na kutoa habari sambamba katika taifa ambalo kumekuwa na msako mkali wa vyombo vya habari na wakosoaji wa serikali tangu rais Magufuli kuchukua madaraka 2015. Kabla ya kushinda awamu ya pili katika uchaguzi uliokumbwa na utata mwezi Oktoba, serikali ya bwana Magufuli ilipitisha sheria kama ile ya kudhibiti maudhui mitandaoni na ile ya kukabiliana na uhalifu wa mitandao ambayo inaagiza kuwepo kwa sajili ya mabloga wote mbali na mikahawa ya mitandao kuweka kamera za CCTV  na kuwapiga faini wale wanaokiuka sheria hiyo. Mwandishi Maria Sarungi Tsehai , ambaye biashara yake ya vyombo vya habari ilifungwa na serikali , aliambia BBC kwamba Twitter ndio mtandao wa pekee ambao Watanzania walio na ushawishi mkubwa walitumia kutoa maoni yao. 'Ni eneo la maoni ambayo hayajachujwa'', alisema. Hivyobasi hakuweza kunyamaza baada ya Kigogo na akaunti nyengine tano maarufu kufungwa kufuatia malalamishi ya hatimiliki siku kadhaa kabla ya uchaguzi. Muda mfupi baada ya bi Tsehai kuandika barua ya wazi , kwa mwanzilishi wa Twitter na afisa mkuu mtendaji  Jack Dorsey akimtaka kusitisha ukandamizaji  na kunyamazishwa kupitia mfumo wa kusimamia ukiukaji wa hatimiliki, akaunti hizo badala yake zilifunguliwa na nyengine kuthibitishwa kwa kutumia usaidizi wa shirika la kupigania haki za mtandaoni Acces Now. Ijapokuwa Kigogo anahisi  hakikisho kuhusu kulindwa kwa akaunti yake na kwamba Twitter sasa ina ufahamu kuhusu utumizi mbaya wa hatimiliki,  anasema kwamba kampuni hiyo inapaswa kuchukua hatua kali zaidi. Mambo yalibadilika baada ya Maria kumuandikia Jack Dorsey, lakini nadhani wanapaswa kuimarisha mfumo wao wa kuchunguza malalamishi ya hatimiliki. Kwa mfano iwapo ni kampuni basi nakala zote ambazo zinahalalisha kampuni hiyo zinahitaji kuchunguzwa na kuthibitishwa, hiyo ndio njia pekee wanaweza kusitisha malalamishi bandia . Shirika la Acces Now linaamini kwamba utumizi wa sheria ya hatimiliki nchini Tanzania unaweza kuigwa na mataifa mengine barani Afrika. Hatua ya serikali kutumia mianya ya sheria ya hatimiliki Tanzania inatia wasiwasi na kuwa tisho kubwa kwa uhuru wa kujieleza  barani Afrika, Berhan Taye kutoka shirika la Acces Kenya aliambia BBC. Aliongezea: Mitandao ya kijamii inayoathirika kutokana na mianya ya sheria ya hatimiliki haina chaguo bali kuangazia suala hilo , na kusaidia kuhakikisha kuwa serikali haziwezi kutumia mbinu hiyo dhidi ya wakosoaji. Kigogo anaendelea kuwafurahisha wafuasi wake na habari tamu  lakini pia anafurahia kile ambacho akaunti yake ya siri imesababisha  na kutumai kwamba itaendelea kuwa dondoo  kuhusu mmiliki wake. BBC imeomba maoni ya Msemaji wa Serikali ya Tanzania juu ya madai yaliyomo kwenye habari hii, lakini mpaka sasa haijapata tamko lolote."	https://www.bbc.com/swahili/habari-55407601
entertainment	Akaunti za waigizaji wa ngono zaondolewa Instagram	Mamia ya akaunti za waigizaji wa filamu za ngono zimetolewa katika mtandao wa Instagram mwaka huu, huku wengi wakisema watu hao wako katika hadhi tofauti kuliko nyota wa kawaida. Mtandao huo umedai akaunti hizo huchapisha maswala yaliyo kinyume cha sheria za mtandao huo.	https://www.bbc.com/swahili/gnb-50545703
business	Janice Bryant: Mfahamu mwanamke wa kwanza mweusi kuwa bilionea Marekani na mafanikio yake	"Janice Bryant Howroyd alikuwa mwanamke wa kwanza mweusi kuwa na biashara yenye thamani ya zaidi ya dola bilioni moja nchini Marekani. Akilelewa kusini mwa nchi hiyo,wakati wa ubaguzi wa rangi alikumbana na matatizo mengi akiwa anatafuta kazi hivyobasi, alitumia uzoefu wake kama muongozo alipoamua kuanza kampuni yake ya raslimali watu. Uamuzi uliomfanya kuweka historia. Akifanya mahojiano na BBC, Janice alizungumzia taaluma yake. Janice Bryant Howroyd alikuwa kusini mwa Marekani katika jimbo la North Carolina miaka ya 1950, wakati kulipokuwa na ubaguzi wa rangi. Lakini kulingana na wazazi wake, maisha yake na ndugu zake wengine 10 hayangeendeshwa na ubaguzi wa rangi. ""Mama yangu na baba yangu sio kwamba walikuwa wamesoma sana, lakini walikuwa werevu mno,"" anasema. ""Walinifunza kuwa nina haki sawa kama mwingine yoyote yule, pengine sio kwa fursa zote lakini mimi ndio nilihitajika kutengeneza fursa hizo''. Pia walinifunza nisitafute fursa hizo kwa uchungu ili hasira isiwe sehemu ya maisha yangu. Kikubwa ya nilichofikia ni kitaaluma na maisha yangu binafsi kutokana na kile nilichojifunza mwanzoni nyumbani, ""ameongeza. Wakati huo, sheria zinazotenganisha watu weusi na wazungu zilikuwa bado zinatumika, zilianza kutekelezwa baada ya kukomeshwa kwa utumwa. ""Nisingemuoa mume wangu na macho yake mazuri ya Buluu, wakati huo,"" anasema. Sheria za ubaguzi zilipoanza kufutwa baada ya kujitokeza kwa vuguvugu za kupigania haki za raia. Janice alikwenda kusoma katika shule ambayo ilikuwa inatekeleza mchakato wa kurejesha mambo sawa na huko ndipo alipokutana na wanafunzi wazungu katika darasa moja. ""Siku ya kwanza, nikitembeatembea chuoni nilikuwa na wasiwasi sana. Ilikuwa vigumu kwangu hata kusikia kinachoendelea darasani kwasababu hofu iikuwa imenijaa. Bado sijaelewa namna ya kuelezea nilivyokuwa ninahisi siku ile,"" anasema. Wakati kukiwa na ukosefu wa usalama na unyama unaotendeka barabarani, anasema kuwa kaka zake walimpeleka shuleni kila siku. Lakini baada ya kwenda chuo, akaanza kuhisi yuko nyumbani. Alihudhuria chuo cha A&T North Carolina, moja ya vyuo vya kihistoria vya watu weusi nchini humo. ""Nilijifunza Kiingereza na somo la huduma za Jamii. Ni taasisi ya kupigiwa mfano. Baadaa ya vita vya weyewe kwa wenyewe kulianzishwa baadhi ya shule na taasisi za wanafunzi weusi. Na hapo ndipo kulipobainika mwanaangana wa kwanza mweusi na viongozi wengine weusi nchini humo,"" anasema. Mwaka 1976, alihamia Los Angeles, California, kufanyakazi kwa muda tu kama msaidizi wa shemeji yake Tom Noonan katika kampuni ya jarida la Billboard. Janice anakumbuka kwamba mkuu wa kampuni alilazimika kusafiri kuhudhuria mkutano mmoja Ulaya na yeye akaachiwa fursa ya kusimamia kampuni. ""Aliporejea, alipata ofisi imebadilika sio ile alioiacha na kuiona ikiwa bora zaidi. Nakumbuka akisema nimefanya miujiza,"" Janice alisema. Hapo ndipo shimeji yake alipobaini kipaji chake na kumsihi kuendelea kutimiza ndoto yake. ""Tom ndio sababu ya mimi kuendeleza taaluma yangu ya ujasiriamali na nikaamua kufungua biashara,"" anasema Janice. Mwaka 1978, miaka miwili baada ya kuwasili Los Angeles, Janice alianzisha mapuni ya yake ya ActOne. ""Naweza kusema kuwa uzoefu wangu wa kutafuta kazi ni jambo ambalo sikutaka limtokee mwingine yeyote. Kwahiyo, nilipoanzisha kampuni yangu nilijua kuwa nataka kuendeleza ubinadamu katika taaluma ya raslimali watu. Anasema alianza biashara yake na dola 1,500 pekee. ""Nilikuwa na dola 900 na nikaomba dola mia 600 kutoka kwa mama yangu,"" anasema. Kampuni hiyo ilikuwa na mashine moja tu ya fax na simu pekee. Miaka 40 baadaye, Kampuni ya ActOne inapatikana katika nchi 19, na inahudumia zaidi ya wateja 17,000 na imeajiri watu 2,600. Hata hivyo uongozi wa kampuni hiyo unasema, kufikia lengo hilo hakukuwa ndoto yake. ""Kama mjasiriamali, (lengo langu) ni kufikia watu biloni 2,"" anasema. Akiwa katika safari yake hii, Janice anasema mama yake amekuwa nguzo muhimu katika kutimiza ndoto yake. Na aliposhinda tuzo ya ujasiriamali, Janice alimuita mama yake jukwaani, kuhutubia hadhira na kumshukuru Mungu. Lakini je nini kinamfanya kuendelea kung'ara katika taaluma yake? ""Hata ninaposhinda matuzo, huo sitoi fursa kwa umaarufu kudhibiti maisha yangu,"" Janice amesema."	https://www.bbc.com/swahili/habari-55083551
politics	Brexit: Mpango una maana gani? na je utapita bungeni?	Mpango wa Brexit umefikiwa baina ya Uingereza na Umoja wa Ulaya, lakini una maana gani? Tunajibu baadhi ya masuali makuu yanayoibuka kuhusiana  na mambo yalipofikia. Iwapo bunge halitaupitisha mpango, Je Boris Johnson ataweza kuomba muda wa ziada? Kwa mujibu wa sheria, ndio anaweza. Muswada uliopitishwa mwezi uliopita bungeni 'Benn Act', unasema kuwa Johnson atahitajika kuomba kucheleweshwa kwa Brexit kwa miezi mitatu ya ziada - na hiyo ni iwapo tu hatofanikiwa kupitisha muswada, au  kuwashawishi wabunge  kuidhinisha kujitoa bila ya mpango kufikia Oktoba 19. Jumamosi hii. Bunge litakuwa na kikao  siku hiyo ambapo ndio wabunge  wanatarajiwa kupiga kura  kukubali au kukataa mpango mpya wa Johnson. Fahamu zaidi kuhusu Brexit: Kwa mujibu wa mpango huu, je kutakuwa na mpaka nchini Ireland? Hapana, hakutokuwana mpaka. Pande zote zimeondosha uwezekano wa kuwepo ukaguzi wa mpakani  kati ya Ireland kaskazini na Jamhuri ya Ireland. Pendekezo la Johnso kwamba  huenda kukawa na ukaguzi  katika maeneo yalitengwa kutoka mpakani limepingwa na EU. Matokeo yake, kutahitajika kuwana ukaguzi  ndani ya Uingereza kwenyewe, bandarini katika bahari baina ya Great Britain na Ireland kaskazini. Je Uingereza bado inahitajika kulipa 'ada ya talaka'? Ndio Uingereza bado itahitajika kuilipa 'ada ya talaka' ya  £39bn chini ya mpango wa waziri mkuu Johnson. Hatahivyo, Kwasababu Uingereza imekaa muda wa ziada ndani ya  ada hiyo sasa ni kima cha £33bn. Mapendekezo mapya yanakaribiana kwa usawa na ya mpango wa waziri mkuu aliyekuwepo Theresa May. Tofauti kuu ni kuhusu suala muhimu la mpaka wa Ireland na iwapo Uingereza itajitoa katika muungano wa forodha kikamilifu baad aya muda kumalizika. Je safari za kwenda Uingereza zitabadilika baada ya Brexit? Uingereza haipangi  kuidhinisha visa kwa watalii kutoka Umoja wa Ulaya. kwahivyo, kwa zaiara za muda mfupi, huenda hali isibadilike sana. Safari zitakuwana gharama kubwa zaidi baada ya Brexit? Tangu Uingereza  ipige kura kujitoa katika EU, thamani ya pauni  imeshuka. Hii ni licha ya kukuwa kwa kiasi kidogo baada ya mpango huu mpya kutangazwa. Hii ni kutokana na wasiwasi mwingi uliokuwepo kuhusu hali itakuwaje wakati Brexit itaidhinishwa. Ni vigumu kubashiri namna thamani ya sarafu ya pauni itakavyobadilika. Pendekezo moja  litakaloweza kukusaidia, ni kwamba ubadili nusu ya pesa zako angalau wiki kadhaa kabla ya safari na nusu ya pili siku chache kabla ya safari. Je mpango wa Brexit unaweza kuidhinishwa pasi idhiniya bunge la wawakilishi? Hapana, haiwezekani kwa namna sheria ilivyo sasa. Sheria ya Umoja wa Ulaya (ya kujitoa) ya mwaka 2018 inasema ili kufikiwa makubalino ya kujitoa ni lazima yaidhinishwe na bunge. Mpango huu unaruhusu Uingereza kufanya biashara huru na mataifa mengine duniani? Ndio, Uingereza itajita katika muungano wa forodha na EU, ambapo ndilo jukwaa linalotumika kujadili masuala ya kibiashara kwa mataifa yote wanachama. Hioy inamaanisha  Uingereza itaweza kufikia makubaliano yake binfasi ya biashara na mataifa yasio katika Umoja wa Ulaya  pamoja na yaliomo ndani ya EU - licha ya kwamba huenda hili likachukua muda. Mpango huo unatarajiwa kudumu kwa muda gani? Mpango huo unaeleza  kwamba mwisho wa kipindi cha mpito ni Desemba 2020 wakati Uingereza itajitoa katika taasisi zote za EU, Ireland kaskazini itabidi isalie kufuata baadhi ya sheria za EU. Katika hali fulani  itabidi itoze kodi ya EU kwa aina fulani ya bidhaa. Hali itaendelea mpaka makubaliano mapya ya kuhusu uhusiano wa siku zijazo yatakapofikiwa, au Ireland kaskazini ipige kura kupinga mpango huo. Serikali yake itakuwa na fursa ya kupigia kura vipengee vya mpango huu baada ya miaka minne, halafu kila baada ya angalau miaka minane baada ya hapo.	https://www.bbc.com/swahili/habari-50096488
health	Siku ya Polio Duniani: Polio ni nini na inaenea vipi?	Virusi vya polio hivi karibuni vimegunduliwa kwenye maji taka katika miji mikuu mbalimbali. Ugonjwa huo adimu, unaosababishwa na virusi, ulikuwa karibu kutokomezwa kote ulimwenguni, isipokuwa nchini Pakistan na Afghanistan. Unaweza kuenezwa kupiayia kugusa na kinyesi cha mtu ambaye ana virusi - labda kupitia chakula au maji machafu - au katika hali nadra kwa kukohoa na kupiga chafya.`	https://www.bbc.com/swahili/articles/c0vlzeqw7ryo
health	Roe v Wade: Kliniki za utoaji mimba zimeanza kufungwa baada ya uamuzi wa Mahakama ya Juu	Kliniki zimeanza kufungwa katika baadhi ya majimbo ya Marekani baada ya uamuzi wa Mahakama ya Juu siku ya Ijumaa kuondoa haki ya kikatiba ya wanawake wa Marekani ya kutoa mimba. Takriban nusu ya majimbo yanatarajiwa kuanzisha vikwazo vipya au marufuku baada ya mahakama kubatilisha uamuzi wake wa miaka 50 wa Roe v Wade. Kati ya majimbo hayo, 13 imeharamisha uavyaji mimba papo hapo. Rais Joe Biden alielezea uamuzi huo kama ‘’kosa la kusikitisha’’. Maandamano yanaendelea katika miji kote Marekani. Huko Phoenix, Arizona, polisi walirusha gesi ya kutoa machozi baada ya waandamanaji wanaounga mkono kugonga milango na madirisha ya makao makuu ya serikali. Huko Los Angeles waandamanaji walizuia kwa muda msongamano wa magari kwenye barabara kuu. Katika kliniki ya uavyaji mimba huko Little Rock, Arkansas - jimbo lililo na kile kinachojulikana kama sheria ya kuchochea kuruhusu kupiga marufuku papo hapo - milango ya eneo la wagonjwa ilifungwa mara tu maoni ya mahakama yalipowekwa mtandaoni na kilio kilisikika. Wafanyikazi walipiga simu kuwaambia wanawake kwamba miadi yao imefutwa. ‘’Haijalishi jinsi tunavyojitayarisha kwa habari mbaya, hatimaye inapofika, inapiga sana. Kuwapigia simu wagonjwa hawa na kuwaambia kuwa Roe v Wade imepinduliwa ni jambo la kuhuzunisha,’’ muuguzi Ashli ​​Hunt aliambia BBC.Wasindikizaji katika zahanati hiyo, ambao walisimama juani huko Arkansas baada ya kuandamana na wagonjwa kupitia umati wa waandamanaji, walikumbatiana kwa pamoja. ‘’Nilifikiri kwamba nchi hii bado ingejali watu. Bado ingejali wanawake,’’ alisema Bi Karen, msindikizaji mkuu alisema. Nje, waandamanaji wa kupinga uavyaji mimba walisherehekea. ‘’Tunasherehekea juu ya taarifa!’’ Alifokea waandamanaji akiwaelekeza watu ambao bado wanaegesha magari yao kwenye zahanati hiyo ambao walikuwa bado hawajasikia kuhusu uamuzi huo. ‘’Pendekezo langu ni kwa wewe kugeuka na kuondoka mahali hapa pa dhambi, mahali hapa pa ukosefu wa haki, mahali hapa pabaya.’’ Huko New Orleans, Louisiana - jimbo lingine la sheria - Kituo cha Huduma ya Afya ya Wanawake, mmoja wa watoa mimba watatu tu katika jimbo hilo, kilifungwa na wafanyikazi wake walikuwa wamekwenda nyumbani. Nje ya kliniki, msindikizaji wa kujitolea Linda Kocher aliambia BBC kwamba wanawake matajiri bado wataweza kutoa mimba katika majimbo mengine lakini ‘’wanawake maskini wataishia kwenye uchochoro’’ kwa taratibu zisizo halali. Lakini mwanaharakati wa kupinga uavyaji mimba Mchungaji Bill Shanks alisema ilikuwa ‘’siku ya kusherehekea.’’ Kwa ujumla, uamuzi wa Mahakama ya Juu unatarajiwa kumaanisha wanawake wapatao milioni 36 walio katika umri wa kuzaa watapoteza fursa ya kutoa mimba katika majimbo yao, kulingana na utafiti kutoka Planned Parenthood, shirika la afya linalotoa mimba. ‘’Kila maisha ya binadamu yanahitaji kulindwa,’’aliambia BBC huku akimtazama Bw Biden akikosoa uamuzi wa Mahakama ya Juu. ‘’Inawakilisha kwamba tunakubali ubinadamu wa watoto ambao hawajazaliwa.’’ Bw Biden alisema uamuzi huo unaweka afya ya wanawake na maisha hatarini. ‘’Ni utambuzi wa itikadi kali na makosa ya kutisha ya Mahakama ya Juu,’’ alisema. Pia unaweza kusoma: Alisema atafanya kazi kuhakikisha kuwa viongozi wa serikali na serikali za mitaa hawawezi kuzuia wanawake wanaosafiri kwenda kutoa mimba katika majimbo ambayo utaratibu huo ni halali, na pia atalinda upatikanaji wa wanawake wa uzazi wa mpango na dawa za kukomesha mimba hadi wiki 10 ambazo hutumika kutibu kuharibika kwa mimba. Uamuzi wa Ijumaa ni sawa na ubadilishaji wa jumla wa mfano wa kisheria wa Mahakama ya Juu - hatua adimu sana - na kuna uwezekano wa kuanzisha vita vya kisiasa ambavyo vitagawanya taifa. Magavana wa majimbo ya pwani ya magharibi California, Washington na Oregon wameapa kuwalinda wagonjwa wanaosafiri kutoka majimbo mengine kwa ajili ya kuavya mimba. Katika majimbo ambapo maoni kuhusu uavyaji mimba yamegawanywa kwa karibu - kama vile Pennsylvania, Michigan na Wisconsin - uhalali wa utaratibu unaweza kubainishwa kwa misingi ya uchaguzi baada ya uchaguzi. Katika nyinginezo, uamuzi huo unaweza kuanzisha awamu mpya ya vita vya kisheria, ikiwa ni pamoja na kuhusu iwapo watu binafsi wanaweza kwenda nje ya nchi ili kutoa mimba au kuagiza dawa za kutoa mimba kupitia huduma za barua. Wakati huo huo Makamu wa Rais wa zamani Mike Pence, mkosoaji wa muda mrefu wa Roe v Wade, aliwataka wanaharakati wa kupinga uavyaji mimba kutokoma hadi ‘’utakatifu wa maisha’’ utakapolindwa na sheria katika kila jimbo.	https://www.bbc.com/swahili/articles/cyxnqqep9vno
sports	Matumaini kwa Timu za Afrika katika Kombe la Dunia	Michuano ya Kombe la Dunia ya FIFA ya 2022 itakuwa inafanyika kwa mara ya 22, kuangazia ubingwa wa kandanda wa kimataifa wa miaka minne unaoshindaniwa na timu kuu za kitaifa za vyama vya wanachama wa FIFA. Michuano hiyo ya Kombe la Dunia ambayo huwa na hamasa kubwa katika kandanda inaanza kufanyika kuanzia tarehe 20 Novemba hadi 18 Desemba 2022 huko Qatar. Na kama bara jingine lolote lile, Afrika inawakilishwa na Cameroon, Ghana, Morocco, Senegal na Tunisia. Na ili kuangazia matumaini ya timu za Afrika kwa mashindano ya Kombe la Dunia nimezungumza na Daniel Mlimuka mchambuzi wa masuala ya michezo ambaye ameanza kwa kuangazia changamoto zinazokumba timu za Afrika katika michuano hiyo. “Mara nyingi timu za Afrika zinakumbana na changamoto ambayo imekuwepo kwa muda mrefu, hazipati faida sawa katika mashindano haya ikilinganishwa na timu za mataifa ya Ulaya na Amerika Kusini.” Bw.Mlimuka anasema pengine hilo limetokana na kutokuwa na wachezaji wenye vipaji vya juu zaidi ikilinganishwa na wachezaji wengine wa maeneo tofauti. Kuna baadhi ya timu zina wachezaji wazuri, kwa mfano, Senegal, ina wachezaji wengi barani Ulaya lakini ukija Afrika kuna changamoto ya kuunganisha wachezaji hao wenye vipaji na kupata matokeo bora. Na hii imekuwa changamoto ya Afrika nzima, kuunganisha wachezaji wanaocheza katika vilabu vya Ulaya, kuwaleta wote pamoja na kupata timu imara. Daniel Mlimuka ameongeza kuwa: “Kuna timu kama Cameroon ambayo ilikuwa na wachezaji wengi wenye uzoefu mkubwa wa masindano ya kombe la Dunia. Tatizo ni kwamba wachezaji nyota haswa sio wengi ikilinganishwa na kipindi kile cha kina Roger Milla waliokuwa na uwezo mkubwa wa kutoa matokeo bora, kwa Misri ukiangalia nguvu yao kubwa bado iko kwa Mohamed Salah tofauti na timu ya taifa ya Misri ya miaka iliyopita.” Mchambuzi wetu anasema kuwa kwa yeye, timu yenye ushawishi katika zile za Afrika zilizofuzu ya kwanza ni Morocco. “Kwanza kikosi chao kimejipambanua, na pia taifa hili limeweza kuwatumia nyota ambao wapo katika ngazi ya kimataifa kama vile akina Achraf Hakimi, Hakim Ziyech na Noussair Mazraoui ikilinganishwa na timu zingine za Afrika.” Kulingana na Mlimuka timu ya Morocco ndio yenye kuonyesha matumaini kwa Afrika ikifuatiwa na Senegal, na zingine zilizosalia hata kufika nusu fainali, anaona ni jambo ambalo litakaloshangaza wengi.’’ Ikumbukwe kwamba timu ya Morocco ipo pamoja na Ubelgiji, Canada na Croatia. Barani Afrika timu ya Senegal iliyoishinda Misri katika fainali ya michuano ya Kombe la Mataifa ya Afrika (AFCON), imeonyesha kuwa imara latizo ni kwamba bado haijathibitisha na kujiweka kama tishio kwa timu za kimataifa. Mchambuzi wetu anasema Daniel Mlimuka: “Muktadha wa mashindano ya kombe la Afrika (AFCON) ni tofauti kabisa na Kombe la Dunia. Je vipaji vilivyopo sasa hivi vinashawishi kutoa matumaini kwamba tutafaulu, hiyo ndio hofu yangu mimi ukianza kuliangazia suala hili kwa mtazamo huo”. Timu nyingine inayoingia kuiwakilisha Afrika ni ya Ghana, Black Stars ambayo nayo ina mengi ya kujifunza katika kombe la Dunia. Kwanza kabisa wanakutana na Uruguay. Wawili hao walipokutana mara ya mwisho, Ghana ilibanduliwa kupitia penalti ya 4-2 baada ya kutoka sare ya 1-1 katika robo fainali za Kombe la Dunia nchini Afrika Kusini mnamo mwaka 2010. Bila shaka kila mmoja wao atakuwa makini na mwenzake na kutaka kupima kama pengine mbinu ya mchezo imebadilika. Lakini usisahau kuwa pia kikosi cha Ghana kilichoshiriki mwaka 2010, kimebadilika kabisa. Wachezaj maarufu kama Asamoah Gyan na Andre 'Dede' Ayew hawapo. Hatua hii itakuwa inaonesha maendeleo katika soka nchini Ghana lakini mchambuzi wetu anaona kikosi kilichotangulia kilikuwa na uzoefu mzuri zaidi kuliko cha sasa. Mtazamo wa mchambuzi Daniel Mlimuka ni kuwa hakuna makundi mepesi wala magumu. Kuna mengi ambayo yametokea katika soka siku za nyuma. Pengine mashabiki waliona ni kama timu yao ipo kwenye kundi rahisi lakini mwisho wa siku zile timu zinazoonekana kuwa miamba zilitolewa na zile zilizoonekana rahisi zikasalia. ‘’Lengo la timu yoyote ni kushinda mechi zao.” Hii ni sawa na kusema kuwa hakuna timu iliyo kwenye kundi rahisi kushinda kwasababu kila mmoja anapigania kuibuka na ushindi. Na pengine kwa makundi ambayo timu za Afrika zipo, huenda timu wenzao zikachukulia kuwa hizo ndizo ambazo wataweza kuzitoa kwa urahisi. ‘’Kigumu zaidi ni kuainisha mkakati na mbinu za wachezaji,’’ amesema Mlimuka na kuongeza, “aidha mpira wa Uhispania unajulikana, wa Brazil unajulikana, wa Uingereza unajulikana… Lakini hakuna falsafa ya mpira wa Afrika inayoeleweka.” Pengine hili linatokana na ukweli wa kwamba wenye vipaji kutoka Afrika wakianza tu kuchipuka, wanakimbilia Ulaya na wengine wanasalia huko huko. Kwa hiyo, bado suala la kuwaleta pamoja wachezaji bora linajitokeza tena. Lakini siri pengine iko wapi angalau ifike siku, timu moja ya Afrika iwe imeshinda michuano yake ya awali na kuingia kwenye fainali. ‘’Pengine tuanzie chini kukuza vipaji vyetu. Labda kuanza kuwekeza kwenye soka. Kwasababu Ulaya na baadhi ya timu zinasajili mtu wa miaka tisa. Lakini kwa Afrika haijaona hatua kama hii inaweza kufanyika. ‘’Pia kingine kinachoweza kufanyika ni kuelekeza nguvu nyingi kwa vijana kuanzia wakiwa wadogo kabisa ili wasipate tamaa ya kwenda Ulaya, na kuwakuza ili tupate falsafa yetu ya soka. Hili litakuwa jambo la msingi.” Sio kuwazuia wasiende Ulaya, hapana,  bali ni kukusanya vipaji vyetu ambavyo tunavyo Afrika na kuvikuza kwa misingi inayoeleweka. Ukiangalia timu za Under-17 ambao unatarajia kuwaona kwa timu za wakubwa siku zijazo, wengi wao wanapotea hapa katikati. Ifike wakati tuwe na kiunganishi kati ya soka ya Under-17 na ile ya watu wakubwa kama ilivyo kwa Ulaya na mifumo mizuri ya kukuza vipaji. Mfano, Nigeria wachezaji wengi wa timu ya taifa aidha walikwenda Ufaransa wakiwa na umri mdogo au walizaliwa Ufaransa. Sasa je hivi vipaji vya ndani vinaendelezwa vipi? Inabaki kuwa matumaini kwasababu historia inaonesha kuwa timu zinazoshinda Kombe la Dunia ni zenye mchezo wa hali ya juu. ‘’Sio lazima ziwe timu ambazo zimewekeza hela nyingi sana. Kuna timu kutoka Amerika ya Kusini kama Argentina, Uruguay na Brazil ambazo zimekuwa zikifanya vizuri katika Kombe la Dunia, bila kuwa na wachezaji wa fedha nyingi sana lakini ni kwasababu tu mataifa hayo yanazalisha wachezaji wenye vipaji. ‘'Kwa hiyo, siku ambayo tutaona wachezaji wa Afrika wanakwenda kutawala soka ya Dunia, ndio itakayokuwa ishara kubwa kwamba huenda ipo siku Afrika itashinda Kombe la Dunia, lakini kwa hivi sioni kama hilo linaweza kutokea.” Bwana Mlimuka amesema. Hata ukifuatilia kwa karibu, kumekuwa na tukio moja moja ya timu za Afrika kufika hatua ya juu kwenye mashindano hayo. ‘’Kulikuwa na Ghana walifika karibu lakini pia nao hakikuwa kitu cha kutegemewa.’’ Lakini kama inavyojulikana katika mpira wa migu, lolote linaweza kutokea. Na pia ieleweke kwamba sio kuwa na wachezaji wengi wanaocheza soka kimataifa, hapana, bali ni kiwango cha mchezo kinachochezwa na wachezaji. Ukiangalia timu nyingi ambazo zimewahi kushinda Kombe la Dunia, ‘’zimekuwa na miongoni mwa wachezaji bora. Ufaransa, Aurgentina, Brazil, Ujerumani, zimekuwa zikitayarisha wachezaji ambao wanatoa ushindani mkubwa kwenye soka kwa viwango vya juu. Na kama Afrika kuna siku tutafika huko, ndio siku ambayo Afrika itakuwa na nafasi ya  kutwaa Kombe la Dunia,” amesema Mlimuka. Mfano wakati timu ya taifa ya Uhispania ilishinda Kombe la Dunia 2010, ilikuwa na wachezaji nyota karibu kikosi kizima. Ujerumani ilipochukua Kombe la Dunia 2014, timu hiyo ilikuwa na wachezaji wenye viwango bora vya uchezaji Duniani. Hii ni tofauti na Afrika ambapo utakuta mchezaji anacheza kwenye viwango vya dunia ni mmoja au wawili. Mfano ukienda Senegal unaweza kumpata Sadio mane, Misri ukampata Mo Salah wala sio kikosi kizima. Hii ina maana kwamba kufikia sasa, katika hili, Afrika bado ina mwendo mrefu kutimiza ndoto ambayo imekuwa matamanio ya wapenda soka wengi barani humo.	https://www.bbc.com/swahili/articles/crg8y7g35vvo
business	Peru: Mbwa wasio na manyoya wanavyotumiwa kuimarisha utalii	"Jina la Sumac linamaanisha""kitu kizuri"" kwa lugha ya kinyumbani ya Peru, lakini ni bayana kuwa jina hilo halikaribiani na uzuri: kwa vyovyote. Ni mbwa anayefahamika kama ""perro peruano sin pelo"", asiye na manyoya kama mbwa wa kawaida mwenye ngozi iliyokunjana . Yeye na rafiki yake mwingine anajulikana kama , Munay, inayomaanisha ""kupendwa na kila mtu "", hutumia muda wao mwingi kuzurura katika milima ya jadi ya Huaca Pucllana mjini Lima. Hii ni kwa sababu miongo kadhaa iliopita kizazi cha mbwa hao kilikabiliwa na tisho la kuangamia. Lakini mwaka 2000 serikali ya Peru iliwatambua mbwa hao wenye ''upara'' kama sehemu ya utamaduni wa taifa hilo. Mwaka mmoja baadae ilitangaza angalau mmoja kati ya mbwa hao wataishi katika makavazi ya kiakiolojia yaliopo pwani ya Peru. Lengo alisema, mwanaakiolojia wa Huaca Pucllana, Mirella Ganoza, ni kudumisha sehemu ya utamaduni wa kale wa Waperu ili usitoweke kabisa. ""Kile tulichogundua ni kwamba tuna kitu ambacho ni chetu,"" alisema. ""Ni ishara ya utambulisho wetu."" 'Viumbe wa kishetani' Mbwa kama  Sumac na Munay mara kwa mara huwekwa kwenye michoro ya kipekee ya utamaduni wa jamii ya Inca, Moche, Wari na Chimu cultures, kuashiria kuwa wao ni mabingwa. Wafugaji wao huwaita ""mbwa washamba"" kwa sababu ni wachache na kizazi chao hakijawahi kubadilika licha ya kuwa duniani kwa maelfu ya miaka. Mfugaji mmoja aliongezea kuwa mbwa hao ni muhimu  ""kama Machu Picchu"" katika utamaduni wa Waperu. Walikua maarufu sana wakati walowezi wa Kihispania walipofika pwani ya Peru mwaka 1532 kabla ya wahispania hao kufuta utamaduni huo na Ukatoki. Walipowaona mbwa hao wasio na manyoya walisema wana sura mbaya na ya kunatisha- na kwamba wanastahili kuangamizwa. ""Wahispania walihisi ni ''mashetani'' na hivyo ndivyo walivyo tambuliwa na waumini wa Kanisa Katoliki ,"" Bi. Ganoza anasema. ""Waliamini mbwa hao walikuwa viumbe wa kiajabu kutokana na muonekano wao wa kustaajabisha."" Baada ya karne kadhaa mbwa hao walianza kutoweka, wengine walifariki na kizazi cha sasa cha jamii ya Peru hakina historia yao. Wachache waliosalia wamekuwa mbwa wa kuranda randa wasio na wenyewe huku wengine wao wakitelekezwa. Bi Ganoza anakumbuka alipokua mdogo aliambiwa ni ""perros chinos"", mbwa wa kichina walioletwa na wimbi la wahamiaji katika karne ya 19 na 20. Lakini mbwa hao walianza kuhifadhiwa miaka ya 1990 na vugu vugu la wanaharakati wa kitamaduni na hatimae mbwa hao ''perros peruanos sin pelo'' walianza walianza kufugwa manyumbani hali iliyofanya waanze tena kukubalika katika jamii. Wakati serikali ya Peru ilipoidhinisha sheria ya kuwa mbwa kama Sumac na Munay waishi katika makavazi ya kitaifa ya akiolojia maisha yao yalibadilika kabisa. Hadi wa leo mbwa hao wanaenziwa sana kote nchini Peru. Nchi hiyo imebuni kamati ya kitaifa ya kulinda mbwa hao wa kipekee na iliyopendekeza kila tarehe 12 mwezi Juni- iwe siku ya kitaifa yakusherehekea mbwa wa Kiperu wasio na manyoya. Sumac na Munay wanatumiwa kama kivutio cha watalii"	https://www.bbc.com/swahili/habari-49566759
health	Josephat Gwajima: Kwa nini madai ya mhubiri huyu kuhusu chanjo ya corona yanapotosha	"Mhubiri Josephat Gwajima, ambaye pia ni mbunge wa Kawe kupitia Chama cha Mapinduzi (CCM), kwa wiki kadhaa sasa amekuwa akipinga hadharani chanjo za Ugonjwa wa Virusi vya Korona (Uviko-19). Mbunge huyo amekuwa akisema chanjo hizo si salama bila kutoa ushahidi wowote, na kuwahimiza wengine wamfuate. Waziri wa Afya Dorothy Gwajima alikuwa ameliagiza Jeshi la Polisi na Taasisi ya Kupambana na Kukabiliana na Rushwa (Takukuru) kumkamata na kumhoji mhubiri huyo athibitishe kauli zake. Mkuu wa polisi Simon Sirro hata hivyo alisema anahitaji maelekezo kwa njia ya maandishi kutoka kwa waziri. Awali, Naibu Waziri wa Afya Godwin Mollel alikuwa pia amesema Gwajima huenda akaadhibiwa iwapo hatathibitisha madai yake. Aliitwa na kufika mbele ya Kamati ya Bunge ya Haki, Maadili na Madaraka Jumatatu. Video zake kwenye YouTube na Instagram zimetazamwa na mamia ya maelfu ya watu mtandaoni. Wanaofuata akaunti zake waliongezeka pia kipindi hicho. Askofu Gwajima amekuwa akidai kwamba chanjo za corona zimeundwa kwa kutumia teknolojia ya m-RNA na kwamba zinaweza kubadilisha mfumo wa binadamu. Amekuwa akidai kwamba chanjo hizo zina uwezo wa kubadilisha msimbojeni au chembe za urithi yaani DNA. Hakuna ushahidi wowote kwamba chanjo za corona zina uwezo huo. Chanjo hizo hazina chembe hai na hazijifungamanishi na jeni za aliyechanjwa na husambaratika wiki chache baada ya mtu kuchanjwa. Isitoshe, chanjo zinazotumia teknolojia ya m-RNA ambazo zimeidhinishwa kufikia sasa ni chache - ni Pfizer na Moderna. Chanjo za Sinovac na Sinopharm zimetengenezwa kwa kudhoofishwa kwa kirusi cha corona, ambayo ni moja ya njia za zamani za kuandaa chanjo. Chanjo za Johnson & Johnson na AstraZeneca zimetengenezwa kwa kutumia mojawapo ya virusi vinavyosababisha mafua kubeba maelezo ya kirusi cha corona. Huzifanya baadhi ya seli za binadamu kutoa protini zinazofanana na protini za corona na hivyo kuamsha mfumo kinga mwili na kutoa kinga. Virusi vinavyotumiwa vinaitwa Adenovirus na ni aina inayoathiri sokwe mtu. Chanjo ya Sputnik-V imetengenezwa pia kwa kutumia teknolojia hii. Chanjo ya AstraZeneca, haijaidhinishwa kwa sasa Tanzania lakini inatumika katika nchi nyingi Afrika. Tarehe 1 Agosti, Gwajima alionekana kuwa radhi kupokea baadhi ya chanjo ambazo kwa kweli ndizo zinazotumia teknolojia ya m-RNA hasa. Alisema: ""tena inapoongezewa inasemwa ni Johnson & Johnson, ndio naona mmm, mtu angesema angalau Moderna [au] Pfizer ningesema ehee, sawa sawa [lakini] J& J? Ah, nakuwa na wasiwasi, na huwezi kunikataza kuwa na wasiwasi."" Mhubiri huyo amekuwa akipuuzilia mbali umuhimu wa chanjo ya corona kwa kushangaa umuhimu wake iwapo haitamzuia mtu kupata Uviko-19. ""Nimekuuliza, nikichanjwa sitavaa barakoa? Unijibu kwamba utavaa. Sawa sawa, nimekuelewa. Nikichanjwa sitaambukiza? Unaniambia utaamukizwa. Ah, nimekuelewa. Nikichanja sitaambukiza? Utaambukiza. Je, nikichanja, wimbi lingine likija, aina nyingine [ya kirusi] ikija, huyo hatanipata? Atakupata. Sasa, chanjo ya nini?"" amekuwa akisema mara kwa mara. Anaonekana kutoelewa jinsi chanjo za corona zinavyofanya kazi na umuhimu wake. Chanjo hizo umuhimu wake mkubwa ni kumzuia mtu kulemewa na makali ya virusi hivyo iwapo ataugua na si kwamba inamzuia kuambukizwa. Mataifa ambayo yamefanikiwa kuwachanja watu kwa wingi yamefanikiwa kupunguzwa idadi ya watu wanaolazwa na kufariki baada ya kupata virusi hivyo. Na ndiyo maana watu wanashauriwa kuendelea kuchukua tahadhari hata baada ya kuchanjwa. Mhubiri huyo amedai kwamba watu wanapochanjwa miili yao imekuwa ikishika sumaku. Amedai, bila ushahidi wowote, kwamba kwenye chanjo watu wanawekwa vitu vidogo vidogo visivyoweza kuonekana kwa macho. ""Ndio maana ulikuwa unaona watu wanatushuhudia kwamba nimechanjwa halafu baadaye inashika sumaku. Wewe unajiuliza si ni maji, maji yanashikaje sumaku?"" alisema. ""Unashangaa wengine nimechanjwa lakini nawaka taa, kuna vitu vimefanywa vidogo vidogo vidogo vidogo halafu mtu anaingizwa ndani ya mwili vikaudhibiti mwili."" Madai hayo yanapotosha kwani chanjo zote hakuna chanjo iliyo na chuma inayoweza kumfanya mtu awe na nguvu ya sumaku. Baadhi ya chanjo zina viwango vidogo sana vya chuma aina ya aluminiamu lakini madini hayo hayana nguvu ya sumaku. Viwango hivyo ni salama kwa mwili. ""Matundu ya sindano zinazotumiwa ni madogo mno, na hata kama ungeweza kumchoma mtu na kitu kilicho na kiwango cha juu sana cha sumaku, kitu hicho kitakuwa kidogo sana kiasi kwamba nguvu zake haziwezi kuifanya sumaku ikanata kwenye ngozi,"" anasema Eric Palm, mwanafizikia anayetafiti kuhusu sumaku zenye nguvu. Anasema ni rahisi sana kuifanya kwa mfano sarafu kunata kwenye mwili wako. Kwa kutumia fizikia kwa kuwa kuna mafuta kwenye ngozi na mvutano wa nafasi pia. Inawezekana pia kufanya mazingaombwe, ambapo mtu anapaka kitu kama nta au gundi kwenye ngozi kisha kudai mwili wake unanata vitu kama sumaku. Katika baadhi ya video, Gwajima amedai kwamba chanjo zina kifaa chenye nambari ya utambulisho ambacho kitatumiwa kiwafuatilia watu. Alida pia kwamba yupo mtu mmoja mtaalamu wa chanjo ambaye hakumtaja jina aliyemdokezea kwamba chanjo zina kifaa ambacho kwa Kiingereza kinaitwa 'chip' ambacho watu wanawekwa na kwamba kitatumiwa kuwadhibiti watu. ""Bado si chanjo, ni kifaa cha kimatibabu. Sio tu kwamba hiyo ni chanjo, ni kitu kinaingia ndani ambacho una nambari maalum ya kwamba huyu wa kwanza huyu wa pili…"" alisema. Mhubiri huyo amedai pia kwamba mtu aliyeugua Uviko-19 hahitaji kuchanjwa lakini si kweli kwa mujibu wa wataalamu. ""Kwa sababu tayari umeshaugua na baada ya kuugua, ule mwili wako ukapambana na wale virusi ukajenga kinga kwa hivyo wewe tayari una kinga hutakiwi kuchanjwa,"" alisema. Anasema kwa kawaida mtu akiugua corona na akapona mwili hutengeneza kinga, ambapo ni kweli. Lakini bado haijulikani kinga hii ya kupatikana kwa njia ya kawaida inadumu kwa kipindi gani na ina uwezo kiasi gani dhidi ya aina mpya za virusi. Ndio maana wataalamu kwa sasa wanashauri hata waliopata virusi hivyo kuchanjwa. ""Kuna ushahidi unaojitokeza unaoonyesha kwamba watu wanapata kinga bora zaidi kupitia kuchanjwa kikamilifu ukilinganisha na kupata Uviko-19,"" kinasema Kituo cha Udhibiti Magonjwa cha Marekani (CDC). Walio na virusi vya corona hata hivyo wanashauriwa kusubiri hadi wapone kabla ya kupokea chanjo. Mbona chanjo za corona zimetengenezwa kwa muda mfupi? Gwajima amekuwa pia akitilia shaka, bila msingi, usalama wa chanjo za corona kwa kuwa zimetengenezwa kwa 'kipindi kifupi'. ""Chanjo zingine zote zinachukua miaka 10 mpaka 15 ikamilike. Hii ya miezi minne imekamilikaje?"" ameuliza. Yapo mambo kadha ambayo yamechangia chanjo kuandaliwa kwa haraka lakini kasi hii haijaathiri usalama wa chanjo na taratibu zinazofuatwa. Kwa mujibu wa Shirika la Afya Duniani (WHO), baadhi ya sababu hizi ni uwekezaji mkubwa uliofanywa na serikali na wadau wengine. Rasilimali nyingi zilielekezwa kwa juhudi hizo. Teknolojia mpya ambazo zimekuwa zikifanyiwa kazi kwa miaka mingi pia zilisaidia kuharakisha shughuli hiyo. Ingawa wengi wanaweza kudhani ni geni, teknolojia ya m-RNA imefanyiwa kazi kwa miongo kadha. Imejaribiwa katika magonjwa kama Zika, kichaa cha mbwa na mafua. Teknolojia ya kutumia adenovirus ( ambayo ilitumiwa katika Johnson & Johnson na AstraZeneca) imejaribiwa pia kwa kipindi cha karibu miaka 20 hivi iliyopita katika virusi kama vile vya Ebola na SARS ambayo vinakaribiana na virusi vya corona. Viwango vya juu vya maambukizi viliifanya rahisi kufanya majaribio yake kwenye watu, na pia kulikuwa na ushirikiano mkubwa miongoni mwa watafiti na mamlaka mbalimbali. Gwajima amekuwa akidai kwamba sababu halisi ya kuwepo kwa chanjo ni kwamba lipo kundi la watu wanaopanga mfumo mpya wa dunia. Kwamba mataifa yataangamia na mfumo mpya kuibuka. ""Ili uzae ulimwengu mpya, lazima uwadhibiti wenye akili kwa sababu wenye akili watakupinga. Unapowadhibiti wenye akili, unawaingizia vitu ambavyo mwisho wao baada ya muda mrefu utadhibiti fikira zao,"" amekuwa akisema. Kwa fikira zake, anaamini kuna nguvu za giza au shetani ambaye ndiye anayeongoza juhudi hizi. Nadharia hii imekuwepo kwa kipindi kirefu, lakini kufikia sasa hakuna ushahidi wowote. Baadhi ya walioanzisha nadharia hii walitumia pia video ya Waziri Mkuu wa Canada Justin Trudeau akiwa kwenye Umoja wa Mataifa aliposema kwamba janga hili lilikuwa limetoa fursa ya ""kuanza upya"". Gwajima amedai pia kwamba kila taifa kuu duniani lina chanjo yake kwa kuwa hawaamini chanjo zinazoandaliwa na mataifa mengine. Hilo si kweli kwani yapo mataifa yasiyo na chanjo za corona zinazotengenezewa huko kwa mfano Canada na Ufaransa."	https://www.bbc.com/swahili/habari-58313321
entertainment	Zuchu, Elaine, Fik Fameica: Wanamuziki 10 bora kutoka Afrika wanaotazamwa sana 2021	2021 unafaa kuwa mwaka mwengine wa mavuno katika muziki wa Afrika . Tumetazama ni nani anayeandaa nini  katika mitindo  na sauti  mbali na ni nani ametoa aina ya muziki ili kutoa orodha  ya msanii gani anayepaswa kutazamwa zaidi. Mwanamuziki anayechipuka , ukuaji wake umekuwa wa kushangaza. Mwanamuziki huyu huimba kwa lugha za Kiswahili na Kiingereza na ana sifa za muziki wa Tanzania aina ya Bongo Fleva. Mwaka uliopita msanii huyu alitoa albamu yake ya uzinduzi  I AM Zuchu na pia aliingia kandarasi na Lebo ya kurekodi muziki ya WCB Wasafi. Kulingna na programu ya kucheza muziki ya Boomplay , Albamu yake ndio iliochezwa sana  nchini Tanzania mwaka 2020 na video za muziki wake  zimefanikiwa kuvutia mamilioni ya mashabiki katika mtandao wa You Tube. Fik Fameica, ambaye pia anajulikana kama  Fresh Boy, ni mmojawapo wa wanamuziki wa muziki wa aina ya Rap  waliovutia wengi  kutoka Afrika mashariki kwa sasa. Mara ya kwanza mwanamuziki huyo alipanda katika ulingo wa muziki 2017 akicheza muziki wake Kutama. Kijana huyo hapigi muziki kama ule unaochezwa na wasanii wengine nchini Uganda na yeye hupiga muziki ambao umeshawishiwa na muziki wa rege. Fik Fameica anavunja miko na kuungana na vijana wengi  kupitia muziki wake  na tayari amefanya kolabo na wanamuziki maarufu  kutoka kote Afrika  akiwemo Patoranking , Vanessa Mdee na Joeboy. Gaz Mawete (Jamhuri ya kidemokrasi ya Congo) Gaz Mawete alianza muziki 2018 kwa kutumia aina ya muziki ya Olingi Nini, na alipanda na kuwa maarufu  duniani kwa kupiga muziki wa Kifaransa. Mchezaji densi huyo wa Dr Congo , ambaye alijipatia umaarufu nyumbani baada ya kushiriki katika mashindano ya kusaka vipaji  amepiga kolabo na fally Ipupa ambaye alionekana katika wimbo a C'est Rate. Mawete pia alishiriki katika albamu ya Dadju Poison au Antidote. Mawete ameongeza umaarufu wake 2021 baada ya kuteuliwa mwaka uliopita katika orodha ya Best African Act katika tuzo za  muziki za MTV barani Ulaya . Kabza De Small (Africa Kusini) Kabza De Small  amevutia wengi  tangu alipoanza kuachilia muziki wake 2016. Dj huyo na mzalishaji wa muziki  amepewa jina la utani la kuwa mfalme wa Amapiano, aina moja ya muziki nchini Afrika kusini. Muziki wake ni wa kupendeza , wenye nguvu na kuvutia. Kabza De Small amekuwa bingwa wa sauti ambayo inapita katika nchi zingine za Kiafrika na imeanza kukubalika kote ulimwenguni. Ushawishi wake unaweza kusikika katika nyimbo zilizorekodiwa barani kote na hiyo ilitambuliwa wakati alipochaguliwa katika kitengo cha Best African Act katika tuzo za MTV  mwaka uliopita. KiDi, ni sehemu ya kizazi kipya cha wasanii wa Ghana, ambaye alipata mafanikio wakati rekodi yake ya Sugar iliposhinda albamu ya mwaka katika tuzo za muziki za Ghana za 2020. Muziki wa msanii huyu uliochanganyika na midundo ya Afrika unamfanya kuwa mwanamuziki ambaye muziki wake unaweza kusikilizwa na watu walio nje ya mpaka wa Ghana. Mnamo mwaka wa 2020, wimbo wa KiDi Say Cheese, kutoka kwa albamu yake Blue , ulimpatia umaarufu wa kimataifa  baada ya msanii wa Marekani  Teddy Riley kushirikiana naye kwenye remix. Kijana huyo wa miaka 27 pia ameshirikiana na wasanii wengine wa Afrika Magharibi, pamoja na Davido na Mr. Eazi. Omah Lay alivutia hisia zetu kufuatia kutolewa kwa wimbo wake 'Bad Influence'. Kwa sauti yake ya kupendeza na iliyofafanuliwa vizuri juu ya mchanganyiko wa midundo ya Afrika, Afrofusion na soul, msanii huyo anayekua haraka amejiweka kama mtu wa kutazamwa. Anaongoza  kundi la wasanii wapya wa shule kutoka Nigeria na amefanya kazi na mwimbaji na rapa wa Marekani 6lack. Mwaka jana Omah Lay alikumbwa na siku chache za matatizo  baada ya kuzuiliwa nchini Uganda kwa madai ya kuvunja kanuni za virusi vya corona lakini kampeni kubwa ya mitandao ya kijamii ya kuachiliwa kwake ilikuwa ushahidi na umaarufu wake . Sha Sha ni mwimbaji aliyejaliwa na sauti ya Soul, ambayo alijionesha kwenye albamu yake ya Blossom ya 2019. Sha Sha aliorodheshwa kama mmoja wa wasanii 10 bora wa kike kwenye Spotify huko Afrika Kusini mnamo 2020 wakati kibao chake cha Tender Love kilichomshirikisha  DJ Maphorisa na Kabza De Small kiliorodheshwa kama moja ya nyimbo zilizochezwa.. Mwaka jana pia alishinda kitengo cha Best International Act katika Tuzo za BET. Kwa kutumia sauté yake nzuri, Soraia Ramos anaangazia masuala ya mapenzi na uhusiano kupitia lugha ya Kireno na wakati mwingine Creole. Ameongezea nakshi mtindo wa kizomba na wakati mwingine anaichanganya na mahadhi ya hip-hop na R&B. Mwimbaji huyo wa Cape Verde kwa sasa anapasua anga na single  ya O Nosso Amor aliyotoa kwa ushirikiano na Calema pamoja na remix ya single ya Bai aliyoimba na Lisandro. Katika mtandao wa YouTube video zake za kibao asili cha Bai na remix zina maoni zaidi ya milioni 15. Anaendela kuwavutia mashabiki wake na kibao cha Try Me alichoachia mwaka 2019, Tems ni mwimbaji na mtunzi wa nyimbo kutoka Nigeria. Anafahamika kwa sauti yake ya kuvutia, na muziki unaojumuisha miondoko ya soul, hip-hop na R&B. Kuna uhuru fulani unaomweka juu msanii huyu kutokana na jinsi tungo zake zinavyowasilisha ujumbe unaosisitiza kuwa ni msanii aliyedhibiti himaya yake. Baada ya kuachia EP yake kwa jina  Broken Ears, anaendelea kuvutia mashabiki wake ndani na nje ya Nigeria. Elaine anachukua kwa kasi nafasi yake kama moja ya sauti za dhahabu za R&B kutoka bara. Enzi hizi ambazo waimbaji wengi wanatumia teknolojia kuongezea nakshi sauti zao, msanii huyu aliye na umri wa miaka 21- ameamua kutumia sauti yake halisi. Kusainiwa kwake chini ya lebo ya muziki ya Marekani ya Columbia mwezi Agosti mwaka jana  kumemwezesha kujenga msingi imara. Elaine aliwavutia mashabiki kutokana na uhalisia  wake katika kibao chake cha mwaka 2019 kinachofahamika kama  'You're the One'. Wimbo huu ulimfanya kuwa mmoja wa wasanii wanaotazamwa sana mitandaoni nchini Afrika Kusini. EP yake ya kwanza ilikuwa kali sana na ilimwasilisha vyema katika ulimwengu wa burudani, kutokana na jinsi ilivyosheheni tungo zilizo na ujumbe wa mapenzi na uhusiano zilizowasilishwa kwa mtindo wa soul na R&B.	https://www.bbc.com/swahili/habari-55505165
health	“Ulemavu sio kushindwa, bali kushindwa ni ulemavu”	Ni mawaidha ambayo Muhammed Mugawa Maro, huwapa watu mara kwa mara akiwatumbuiza. Alizaliwa miaka 48 iliyopita na ulemavu wa macho, na ameibuka kuwa miongoni mwa wasanii wenye umaarufu katika ukanda wa pwani. Je ni changamoto gani yeye hupitia, na ana maoni gani kuhusu sera zitakazowasaidia walemavu ili waache maisha ya utegemezi?	https://www.bbc.com/swahili/articles/cx07l5k77wqo
entertainment	Wafanyakazi wa Al Jazeera wadai unyanyasaji na uonevu haukupewa kipaumbele	"Kamahl Santamaria, mwanahabari mkongwe wa televisheni, alikuwa na siku 32 tu katika kazi yake katika kituo kikuu cha utangazaji cha New Zealand TVNZ alipojiuzulu. Mshangao ulileta mshtuko huku madai kuhusu tabia yake isiyofaa katika chumba cha habari yakiibuka. Hivi karibuni wafanyakazi wenzake wa zamani wa Al Jazeera, ambako alikuwa amefanya kazi kwa miaka 16, walianza kuzungumza. Uchunguzi wa BBC - ukizingatia mahojiano na wafanyikazi kadhaa wa sasa na wa zamani wa Al Jazeera, na ushahidi wa maandishi wa ujumbe usiofaa na malalamiko ya wafanyikazi - umegundua madai kadhaa ya unyanyasaji wa kijinsia dhidi ya Bw Santamaria katika chumba cha habari cha shirika la utangazaji Doha. Wengine wanasema hakuwa peke yake. Pia wanashutumu shirika hilo kwa kukuza utamaduni mbaya wa kazi ambapo malalamiko ya unyanyasaji, ubaguzi wa kijinsia, uonevu na ubaguzi wa rangi kwa kiasi kikubwa hayapatiwi ufumbuzi. Waliozungumza na BBC walitaka kutotajwa majina yao kwa sababu walihofia kuwa ingeathiri kazi zao. Majina yao yamebadilishwa. Bw Santamaria hakujibu moja kwa moja BBC. Lakini alitoa taarifa kwa umma ambapo alikiri madai yaliyoripotiwa hapo awali, akisema baadhi ni ""kweli, mengine hayana muktadha muhimu, baadhi ni ya uongo wa wazi na kuandika upya historia"". Kujibu madai yaliyotolewa na BBC, alikiri na kuomba msamaha kwa ""tabia ambayo inaweza kuwa ilimfanya mtu yeyote akose raha"" na kile alichokiona kuwa ""kutaniana, urafiki kupita kiasi, kupiga domo kidogo tu, au tu kuwa ndani ya mipaka inayokubalika katika utamaduni uliopo wa chumba cha habari, kwa kweli, haikuwa hivyo"". BBC iliitumia Al Jazeera orodha ya kina ya madai 22 ambayo ilikuwa imefichua, lakini shirika hilo la utangazaji halikuzishughulikia kibinafsi, badala yake lilisema ""inawachukulia wafanyikazi wake ulimwenguni kote kama uti wa mgongo na msingi wa shirika - usalama wao na ustawi wao ni wa umuhimu wa hali ya juu"". Iliongeza: ""Kama shirika la kimataifa lenye zaidi ya mataifa 95, tunajitahidi daima kujenga mazingira mazuri ya kazi kwa wote"". Wafanyikazi pia waliambia BBC wanatatizika kuzungumzia masuala hayo nchini Qatar, jimbo dogo lenye utajiri wa gesi katikati mwa Ghuba ambalo limekosolewa kwa rekodi yake kuhusu haki za binadamu na usawa wa kijinsia. Wengi walionyesha tofauti kati ya kuondoka kwa Bw Santamaria kutoka Al Jazeera – ujumbe wa Twitter ambao uliashiria mwisho wa mafanikio ya miaka 16 - na kuondoka kwake kwa haraka kutoka TVNZ, inaonekana kulazimishwa kutokana na msururu wa madai. Bw Santamaria, ambaye alianza kazi yake kama ripota wa TV nchini New Zealand, aliajiriwa na Al Jazeera mwaka wa 2005 kama mtangazaji katika idhaa ya lugha ya Kiingereza huko Doha. Alipanda vyeo haraka, akiangazia masuala ya ulimwenguni kote kama vile uchaguzi wa rais wa 2020 wa Marekani na programu kuu. Wale waliomfahamu wanasema alikuwa mtu aliyependa urafiki na wengine, ""mtangazaji wa kipekee"". Tory alikuwa mtayarishaji vipindi kijana katika shirika la Al Jazeera aliposema alianza kumjali asivyotakiwa. Anasema angemtumia ujumbe kwenye Twitter akisema anapatikana kwa kumbembeleza na kumuuliza kwa nini hakuwa amemwalika kwenye likizo yake. BBC imeona ushahidi wa ujumbe usiofaa ambao Bw Santamaria alitumia wenzake kwenye Twitter, Whatsapp na barua pepe ya ndani ya Al Jazeera. ""Kisha likaja suala la kugusa wengine ofisini,"" Tory anasema. ""Mkono begani, kumbatio la ajabu, na mbaya zaidi: busu kwenye shavu. Kwa zaidi ya tukio moja nililazimika kwenda bafuni kufuta mate ya Kamahl kutoka kwa uso wangu."" Tory anasema alijadili tabia ya Bw Santamaria na mfanyakazi mwenzake mmoja na meneja wa ngazi ya kati, ambao wote wamethibitisha kwa BBC mazungumzo haya yalifanyika. “Mwanaume mtaalamu katika chumba cha habari makini hatakiwi kuambiwa, zaidi ya mara moja, asimtumie mwenzake ujumbe kuhusu jinsi anavyopendeza au kuangazia ‘matiti’ yake au kumwalika kumbembeleza hata akidhani kuwa ni ‘marafiki’"", Tory anasema. Zaidi ya mtu mmoja ameambia BBC kwamba Bw Santamaria alitoa maoni kuhusu matiti ya wafanyakazi wenzake. Wenzake kadhaa wa sasa na wa zamani wanadai kuwa tabia ya Bw Santamaria ilikuwa na mashahidi zaidi ya tukio moja. Mfanyikazi wa kiume ambaye kwa sasa anafanya kazi katika shirika la Al Jazeera alisema Bw Santamaria alimbusu mdomoni, bila kualikwa, kwenye chumba cha habari. Mhariri wa habari, ambaye sasa ni kiongozi mkuu, katika kituo hicho inadaiwa alishuhudia. Mtayarishaji mwingine wa zamani alisema Bw Santamaria alimbusu shingoni akiwa kazini - mbele ya watu wengi. ""Nilijisikia aibu na kufadhaika na kuwa na wasiwasi sana kwamba watu wangefikiria nilijihusisha naye au kujaribu kuwa karibu naye - bado nilikuwa natafuta marafiki, sikuwa na mtu yeyote katika usimamizi ambaye ningeweza kuzungumza naye,"" alisema. Wengi wao walielezea tabia ya Bw Santamaria kuwa ya ushupavu, lakini wanasema hawakuwahi kuripoti kwa sababu walimwona kama nyota katika kujuana na wengine wengi, wakati walikuwa wakianzia maisha Mashariki ya Kati. Fiona, ambaye alikuwa mfanyakazi huru wa Al Jazeera kwa miaka minne, alisema Bw Santamaria alijaribu kumkumbatia katika chumba cha habari, kutoa maoni ya ngono na kutuma ujumbe usiofaa - tabia aliyoiita ""utumiaji wa lugha ya ngono"". Hakulalamika rasmi, lakini anasema aliripoti juu ya tabia  yake kwa meneja wa ngazi ya kati ambaye alisema, ""Loo, usiniambia bado anaendelea na tabia hiyo?"". Anasema aliulizwa kama alitaka kuwasiliana na ofisi ya rasilimali watu yaani HR lakini hakutaka kwa sababu alikuwa kwenye mkataba wa muda mfupi. Anasema, kisha alishauriwa kumpuuza Bw Santamaria. Aliacha kuongea naye baada ya hapo, anaongeza, lakini aliwaonya wafanyikazi wapya juu yake. Madai hayo yalipojulikana mapema mwaka huu, anasema alipatwa na hofu. ""Nilimripoti miaka sita iliyopita, na hakuna hatua iliyochukuliwa"", anasema. ""Amefanyia hivi watu wangapi zaidi tangu wakati huo?"" Fiona na wengine wanauliza kwa nini malalamiko yao dhidi ya Bw Santamaria hayakupelekea Santamaria  kuanza kuchunguzwa - tofauti na TVNZ, ambayo ilipitia upya uajiri wake mara tu madai yalipoibuka. TVNZ iligundua kuwa mchakato wa kuajiri haukutosha kuajiri watangazaji ""muhimu"" na mkuu wa habari ambaye alimuajiri Bw Santamaria akajiuzulu. Sasa hivi inaonekana kuna kitu kinachoendelea katika shirika la Al Jazeera, ambapo BBC imegundua kuwa madai hayo ni zaidi ya Bw Santamaria na chumba cha habari. Mtayarishaji wa zamani na mwandishi wa habari anasema takriban wanaume wawili isipokuwa Bw Santamaria walimnyanyasa. Anasema mmoja alikuwa mkuu ambaye angemwomba aende naye nyumbani kwake wakati mke wake hayupo nyumbani, na mwingine alikuwa mkuu wake wa kazi moja kwa moja. ""Niliogopa sana kwamba kama ningekataa madai yake, angeweza kumaliza kazi yangu,"" alisema. Wanawake na wanaume wengi katika idara nyingine huko Al Jazeera pia wamedai unyanyasaji dhidi ya wakuu wa ngazi ya kati. ""Amesema mambo yasiyofaa zaidi - aliwauliza wafanyakazi wa kiume wanapata lini mke wa pili au ikiwa wamepoteza ubikira wao. Alizungumza kuhusu ngono wakati wa Ramadhani na kuwauliza waliovaa hijabi nywele zao ni za rangi gani,"" mmoja wa wanawake hao alisema. Alisema mmoja wa wafanyakazi wenzake amejiuzulu kwa sababu hii. BBC ilizungumza na mfanyakazi mwingine ambaye alithibitisha kushuhudia unyanyasaji na mtu huyu. Mtu huyu sasa ameondoka Al Jazeera, kulingana na watu wa idara yake - miezi kadhaa baada ya madai dhidi yake kuibuka. ""Watu wana hasira juu ya kila aina ya mambo na hawahisi kuwa wanaweza kuzungumza katika shirika la Al Jazeera na hasa Qatar,"" David, mfanyakazi wa zamani ambaye anasema alijiuzulu kwa sababu ya uonevu na unyanyasaji. Anasema yeye na wengine walidhalilishwa hadharani. Anasema mwanamke huyo pia ""alimdharau"" na mara nyingi tu kila wakati ""alikemea"" wenzake wakuu kwenye mikutano. Kila mtu kwenye timu, pamoja na watayarishaji wa vipindi wakuu, ""walimuogopa"", kulingana na David, kwa sababu ya ""utawala"" wake na ""ufidhuli"". Lakini, anaongeza, wachache walilalamika juu yake kwa sababu alikuwa karibu na meneja mkuu. ""Sote tulinyamza"", mfanyakazi mwingine wa sasa alisema. ""Maneno ya uchungu yanatolewa na wafanyakazi wa zamani na wa sasa."" Wafanyakazi kadhaa wamekuwa wakinyanyaswa na kuonewa kwa ""miaka na miaka na miaka"", kulingana na Liam, ambaye anafanya kazi katika chumba cha habari cha Doha. BBC pia imefahamu kuhusu madai ya uonevu katika chumba cha habari cha Al Jazeera mjini London. Na takriban watu wawili walielezea tukio katika ofisi nyingine, ambapo mkuu wa ofisi wa kiume alimsukuma mwandishi mdogo wa kike na kusababisha kuanguka. ""Kamahl ndiye alikuwa kichocheo,"" David anasema. Wafanyikazi wa sasa wanasema kwamba tangu madai hayo katika TVNZ kuibuka, usimamizi umefanya mikutano pamoja na HR - lakini Liam aliyataja kuwa ""upuuzi"", akiongeza kuwa bado hakuna uchunguzi wowote uliotajwa. Kila mtu BBC ilizungumza naye alisema wanaogopa kuzungumza kwa sababu kila nyanja ya maisha yao inahusishwa na kazi zao. Mfumo wa kuajiri nchini Qatar unaunganisha visa ya kazi, shule ya watoto, nyumba na manufaa mengine kwa kampuni maalum - hivyo wafanyakazi wanatatizika kuacha kazi za unyanyasaji, alisema Marti Flacks, mfanyakazi mkuu katika Kituo cha Mafunzo ya Kimkakati na Kimataifa. Pia wanasitasita kuripoti tabia ya matusi na isiyofaa, aliongeza Bi Flacks, kwa sababu wanakabiliwa na  ""changamoto za kupata suluhisho madhubuti, kama vile fidia"". Wakati Al Jazeera inasema ni huru, inafadhiliwa na Emir wa Qatar na waandishi wake wa habari hawaripoti kila nyanja ya serikali. Sheria za mitaa pia huzuia uhuru wa kujieleza. Wafanyikazi wanasema wana imani kidogo kwamba madai hayo yatasababisha mabadiliko katika shirika la Al Jazeera, ambapo wanashutumu wakuu kwa kutochukua hatua kwa miaka. ""Usimamizi na ofisi ya Raslimali watu hakika walijua kuhusu suala la Kamahl Santamaria,"" alisema Katie Turner, mhariri wa zamani wa habari katika Al Jazeera huko Doha. Hakuwahi kulengwa lakini amekuwa akiongea kuhusu kile alichokishuhudia huko Al Jazeera. Ofisi ya Raslimali watu ya Al Jazeera ilikuwa imepokea malalamiko ya unyanyasaji katika chumba cha habari, kulingana na yeye. Wakati wa mahojiano yake ya kuondoka, aliposita kabla ya kumtaja Bw Santamaria, anasema mkuu wa HR aliuliza ikiwa ni kiongozi mwingine mkuu. ""Ni wakati huo ndipo nilipogundua kuwa kulikuwa na shida kubwa,"" anaongeza. BBC imeona barua pepe kutoka mwaka 2016 ikiashiria unyanyasaji wa kijinsia, uonevu, upendeleo na tabia mbaya - iliyotumwa kwa mhariri wa habari, ambaye sasa ni meneja mkuu. Alijibu akisema angeichukua juu zaidi, na kuongeza ""Natumai itafika kwa Sheikh,"" akimaanisha uongozi wa juu. Lakini wafanyakazi wasiopungua 10 waliiambia BBC mkurugenzi wa habari alikuwa anajua, na waliendelea kumpa Bw Santamaria fursa ya kuendelea kutangaza. Wafanyikazi ambao BBC ilizungumza nao wanasema kwamba mameneja wakuu hawakuwa na vifaa vya kutosha kukabiliana na uonevu na unyanyasaji, na kwamba sera ya HR haikuwa wazi. David anasema alipolalamikia uonevu na unyanyasaji katika chumba cha habari, aliambiwa uongozi ulichunguza malalamiko yake, na hatimaye kumhamisha mshtakiwa katika idara tofauti, pamoja na majukumu yake yote kama kawaida. ""Ni wakati tu nilipojiuzulu na kuwa na mahojiano ya kuondoka ndipo niligundua HR haikuwa imehusika katika mchakato huo,"" David alisema. Kujibu ombi la BBC la kutoa maoni, Al Jazeera ilisema: ""Sera zetu za kupinga unyanyasaji ziko wazi, pana, na ni kwa wafanyikazi wote. Kama inavyoonekana katika visa kadhaa vya hivi karibuni, kila malalamiko rasmi ya wafanyikazi wetu yanazingatiwa kwa uzito mkubwa na hatua stahiki zilizochukuliwa baada ya uchunguzi wa kina wa madai yanayotolewa."" Waathiriwa wanasema kupuuzwa kwa sera, ""utamaduni wa kusamehe"" na ulinzi wa ""watu wanaochukuliwa kuwa juu ya sheria"" ni jambo la kukatisha tamaa sana mnamo mwaka 2022 - haswa katika chumba cha habari cha kimataifa kama cha Al Jazeera, na haswa kufuatia harakati za vuguvugu #MeToo movement, mtandao uliiripoti hilo kwa upana. ""Mnamo mwaka 2022, kuna kikomo cha juu cha kile wasimamizi wakuu wanaweza kujiepusha nacho,"" mfanyakazi wa sasa alisema. ""Katika shirika la Al Jazeera, hakuna kikomo cha juu.""  Majina ya waathiriwa wote yamebadilishwa kwa ombi ili kulinda utambulisho wao."	https://www.bbc.com/swahili/articles/cw0660717lno
business	Fahamu jinsi ATM ya maziwa inavyofanya kazi	Nchini Tanzania wengi wao wanaposikia ATM kitu cha kwanza wanachoweza kufikiri huenda ikawa ni sehemu ya kutolea fedha, Lakini huko Kaskazini mwa Tanzania katika mkoa wa Kilimanjaro ipo ATM ya kwanza ya maziwa ambayo imekuwa kivutio kwa wakazi wa mkoa huo. (Video na Eagan Salla)	https://www.bbc.com/swahili/50575131
religion	Ramadhani njema: Kuna umuhimu gani wa mtoto kufunga?	Mamilioni ya Waislamu duniani kote wanaadhimisha mwezi mtukufu wa Ramadhani  kila mwaka kwa kufunga, kusali na kufanya matendo mema. Nadia ni mtoto  mwenye umri wa miaka 10 anayeishi Mombasa, Kenya na alianza kufunga tangu akiwa na umri wa miaka nane. BBC ilikutana na mtoto huyo ambaye amesimulia jinsia alivyoanza kufunga na kwa nini ni muhimu kwake kufunga.	https://www.bbc.com/swahili/habari-48256270
business	Je ni vitu vingapi vilivyoibwa Afrika na sasa vipo katika makavazi tofauti duniani?	"Ni jogoo mwenye historia yenye utata ambaye amesafiri mbali zaidi ya taifa la Nigeria anakotoka - na sasa anatarajiwa kurudishwa nyumbani. Chuo kimoja kuu cha Cambridge kimetangaza kwamba kitarudisha mojawapo ya kile kilichotajwa kuwa shaba ya Benin , kilichoibwa kutoka mji mkuu wa Benin ambao ndio taifa la sasa la Nigeria , zaidi ya karne moja iliopita wakati wa uvamizi uliotekelezwa na Uingereza. Jogoo huyo kwa jina 'okukor' alikuwa amewekwa katika maonyesho katika jumba la maankuli la chuo hicho hadi 2016 , wakati wanafunzi waliposhinikiza liondolewe na kurudishwa kutoka taifa lilikotoka. Chuo cha Cambridge kilisema katika taarifa yake kwamba: Bila shaka sanamu hiyo ya jogoo iliibiwa kutoka mahakama ya Benin na kupewa chuo hicho 1905 na mwanafunzi wa chuo cha father of jesus. Kiliongezea kwamba saamu hiyo ni ya mahakama ya Benin- wanaokuza tamaduni ya watu wa Edo. Tangazo hilo limechochea wito zaidi ya vito vya zamani vilivyopo katika majumba ya makumbusho ya Uingereza kurudishwa katika mataifa vinakotoka. Idadi kubwa ya vito hivyo viliibwa . 'Tunazungumzia kuhusu shaba ya Benin , maeneo kutoka Afrika na Asia.  Viliibwa', Alisema Profesa Kehinde Andrews  kutoka chuo kikuu cha Birmingham. ''Sababu ya pekee ya vito hivyo kuwa hapa ni ukoloni. Uingereza inahitaji kuelewa kwamba ukoloni ulimalizika zamani na sasa uwajibikaji uliosalia ni kurudisha vitu hivyo kule vinakotoka''. Mjadala unaoendelea Uingereza uko sawa na wito unaoendelea kushika kasi katika maeneo mengine ya bara Ulaya , hususan nchini Ufaransa , ambapo rais Macron ameagiza  kurudishwa kwa vito vya Afrika barani Afrika katika kipindi cha miaka michache ijayo. Katika hafla moja iliofanyika mji mkuu wa Senegal Dakar, taifa hilo lilirudisha chombo kimoja- upanga uliokuwa ukimilikiwa na Omar Saidou Tall, ambaye alitawala maeneo ambayo yanajulikana kama Guinea , Senegal  na Mali katika nusu ya pili ya karne ya 19. Kwa sasa upanga huo umewekwa katika jumba la makumbusho la ustaarabu wa watu weusi katika mji mkuu wa Senegal Dakar. Upanga huo wa chuma uliopinda una shaba nyeupe kutoka Ufaransa na eneo la kuushikia lililoshonwa kama mdomo wa ndege. Umehifadhiwa kwenye shefu yake ya ngozi kwenye jumba la makumbusho kwa mkopo kutoka Ufaransa, lakini wabunge wa Ufaransa watapiga kura ya kuamua iwapo wataurudisha kabisa upanga huo pamoja na vito vingine. Momodou Tall, mjukuu wa Omar tall aliambia BBC kwamba andhani kwamba upanga huo haukuwepo. ""Kuna picha zingine za yeye akiombea upanga kwa sababu amewashinda wakoloni,"" alisema Momodou . Wakoloni wa Ufaransa waliiba hazina zilizokuwepo katika maadara ya Segou, Thiam amesema. ""Ni matumaini yangu kwamba vitabu vyetu vilivyoko Ufaransa vitarejeshwa."" Wakati wa ukoloni huko Afrika, maelfu ya mabaki ya vitu vya kale vilivyoibwa kwa sasa vinaoneshwa katika makumbusho ya Ulaya. Lakini kuna baadhi ya taasisi ambazo zimekubali kurejesha vitu hivyo vya kale. Vifuatavyo ni baadhi ya vitu hivyo vya zamani ambavyo ni tunu kwa mataifa yao. Shaba za Benin Shaba kutoka Benin zinajumuisha michongo na mabamba ya kale hasa yaliyotengezwa kwa shaba ambayo yalipamba jumba la kifalme la Oba, Ovonramwen Nogbaisi, kwenye ufalme wa Benin, ambao ulijumuishwa katika enzi za ukoloni wa Uingereza nchini Nigeria. Wakati wa ukoloni wa Uingereza, inasemekana kwamba vitu vya kale 1,000 viliishia katika makumbusho mbalimbali kote duniani. Mwaka jana, taasisi zilikubaliana kurejesha baadhi ya vitu hivyo kwa makumbusho mpya ya Kifalme huko Nigeria, inayotarajiwa kufunguliwa mwaka 2012. Kulikuwa na simba wawili eneo la Tsavo nchini Kenya, waliowaua na kuwala wafanyakazi kadhaa wa shirika la reli mwishoni mwa karne ya 19. Mabaki ya watu hao, yalihifadhiwa na kupelekwa katika jumba la makumbusho la Chicago. Mamlaka nchini Kenya inataka irejeshewe mabaki hayo ya binadamu. Moja ya vitu muhimu vya kale vilivyopo kwenye makumbusho ya Uingereza, ni jiwe la zamani kama ubao lililochongwa ujumbe uliotoa taarifa muhimu kwa wataalam kufunza maandishi ya michoro ya Wamisri ya zamani. Jiwe hilo lilichongwa mwaka 1801 baada ya jeshi ya Uingereza kushinda jeshi la Napoleon nchini Misri. Kwa miaka na vikaka, makumbusho ya Misri yamekuwa yakitaka jiwe hilo lirejeshwe. Malkia wa Bangwa Malkia wa Bangwa ni mchongo wa mbao wenye urefu wa sentimita 81 kutoka Cameroon, unawakilisha nguvu na afya ya watu wa asili ya Bagwa. Wakoloni wa Ujerumani walipewa sanamu hiyo au waliiba mwishoni mwa karne ya 20. Ni watu wengi waliokuwa nayo na hatimaye ikaishia katika makumbusho ya Dapper,Paris. Ripoti rasmi ya Ufaransa imependekeza kwamba sanamu hiyo irejeshwe ilikochukuliwa nchini Cameroon. Kati ya asilimia 80 na 90 ya vitu vya makumbusho ya Afrika vipo kwenye makumbusho za kigeni, kulingana na ripoti rasmi ya Ufaransa iliyotolewa mwaka jana. Inakadiriwa kuwa angalau karibia vitu vya kale 90,000 vilivyochukuliwa katika nchi za Afrika, hususan, nchi za Kusini mwa Jangwa la Sahara, zipo kwenye makumbusho ya Ufaransa. Makumbusho ya Quai Branly nchini Ufaransa pekee inasemekana kuwa na vitu vya kale 46,000 vilivyochukuliwa kimabavu. Tangu ripoti hiyo ilipotolewa, baadhi ya vitu vya kale vilivyoibwa vinatarajiwa kurejeshwa kutoka nchi za Ulaya hadi vilikotolewa ikiwemo vitu vya kale 26 vilivyochukuliwa nchini Benin, magharibi mwa Afrika ezi za ukoloni na kupelekwa katika makumbusho ya Quai Branly. Mei mwaka huu, Ujerumani ilitangaza kwamba itarejesha alama ya jiwe kama msakaba iliyokuwa ikitumiwa na mabaharia ambayo iliwekwa katika pwani ya Afrika na Wareno mwaka 1496 hadi Namibia. Vitu vya kale vya  jamii ya wenyeji wa asili wa Australia pia vimerejeshwa. Hivi karibuni makumbusho ya Manchester yalirudisha vitu 12 ."	https://www.bbc.com/swahili/habari-50662077
politics	Matokeo ya uchaguzi Marekani 2020: Trump afungua mashtaka wakati njia ya ushindi wake ikiwa nyembamba	Donald Trump na Joe Biden wote kwa pamoja wanadai kuongoza katika uchaguzi mkuu wa Marekani wakati huu matokeo ya mwisho yakiwa mbioni kutolewa na pande zote mbili kudai kuchukua hatua za kisheria. Kampeni ya Trump imekosoa mchakato wa kuhesabu kura katika majimbo muhimu ya Wisconsin, Georgia, Pennsylvania na Michigan. BBC inatabiri kuwa Bwana Biden alishinda Michigan. Vyombo vya habari vya Marekani vinatabiri kuwa amelinasa jimbo la Wisconsin. Hakuna matokeo yaliyotolewa katika jimbo la Pennsylvania. Kuongoza katika majimbo yote matatu muhimu kutampa  ushindi Biden. Bwana Biden hajatangaza kuwa ameshinda, lakini alisema kuwa ana uhakika alikuwa njiani kumshinda Donald Trump. Kwa ujumla waliojitokeza kwenye uchaguzi wa siku ya Jumanne inaelezwa kuwa idadi kubwa kuwahi kutokea katika kipindi cha miaka 120 ambayo ni  66.9% imeelezwa na mamlaka za uchaguzi. Bwana Biden alikuwa akiungwa mkono na wapiga kura milioni 70.5, idadi kubwa kuwahi kutokea katika historia ya uchaguzi nchini Marekani. Bwana Trump alipata kura milioni 67.2, kura milioni nne zaidi ukilinganisha na alizozipata mwaka 2016. Mbio hizi za uchaguzi zimetawaliwa na janga la virusi vya corona, ambapo nchi hiyo imeshuhudiwa ikirekodi maambukizi ya juu kiasi cha watu 103,000 walioambukizwa nchini humo siku ya Jumatano, kwa mujibu wa mradi wa kufuatilia mwenendo wa ugonjwa Covid-19 nchini humo. Siku ya Jumatano mchana, Bw. Biden aliwaambia wanahabari huko Wilminton, Delaware: ''mchakato wa kuhesabu kura ukikamilika tunaamini tutakuwa washindi.'' Aliongeza: ''Nitaongoza kama rais wa Marekani. Urais si taasisi ya washirika wa chama.'' Mshindani wa Democratic amesema ''alikuwa akijisikia vizuri sana'' kuhusu Pennsylvania, ingawa kampeni ya Republican ya Bw.Trump ''imedai ushindi'' katika jimbo hilo. Mkuu wa kampeni ya Trump Jason Miller amesema: ''Mpaka mwishoni mwa juma hilo itakuwa wazi kwa taifa zima kuwa Rais Trump au Makamu wa rais Pence watachaguliwa kwa miaka mingine minne. Biden yuko mbioni kunyakua kura 270 zinazotakiwa kunyakua kiti hicho cha urais. Democrat wanakura 243, wakati Republican ikiwa na 214. Katika uchaguzi wa Marekani, wapiga kura huamua katika ngazi ya majimbo kuliko ngazi ya taifa. Kila jimbo la Marekani hupata namba ya kura kutokana na idadi ya watu ndani ya majimbo hayo na kuna jumla ya mpaka kura 538 za kunyakua. Ikiwa Trump atapoteza Wisconsin, lazima ashinde Georgia kwa (kura 16),  North Carolina (15), Pennsylvania (20)  na moja kati ya Arizona (11) au Nevada (6) ili kulinda kiti chake. Rais anaongoza kwa alama moja katika majimbo yote mawili ya North Carolina na Georgia na wagombea hawa wawili wamekuwa wakichuana vikali katika jimbo la Nevada. Bado kambi ya Trump ina matumaini kuwa inaweza bado kunyakua Arizona. Kampeni ya Trump imesema rais atapeleka ombi rasmi kutaka kurudia kuhesabu kura katika jimbo la Wisconsin , wakieleza  ''dosari katika kaunti kadhaa za jimbo hilo''. Pia wanalalamikia jimbo la Michigan wakitaka kuahirisha zoezi la kuhesabu kura kwa sababu walikataliwa ''kuingia'' kushuhudia kufunguliwa kwa kura na kuhesabu kura hizo. Makundi  ya watu yamenaswa kwenye video wakiimba ''acha kuhesabu'' nje ya jengo ambalo kura zimekuwa zikihesabuwa mjini Detroit, Michigan. Polisi walisambazwa kulinda jengo hilo wakati waandamanaji walipokita kambi nje wakitaka kuruhusiwa kufuatilia mchakato wa kuhesabu kura. Taarifa za vyombo vya habari vya Detroit zinasema kuwa tayari kulikuwa na watu 200 waliokuwa ndani wakifuatilia mchakato huo. Pia kampeni ya Trump imefungua mashtaka mawili katika jimbo la Pennsylvania kusitisha shughuli za kuhesabu kura ''mpaka kutakapokuwa hali ya uwazi''. Rais anaongoza kwa alama tatu katika jimbo la Keystone, lakini bado maelfu ya kura yanaendelea kuhesabiwa. Huko Georgia Trump ametaka kusitishwa kwa uhesabuji kura. Kampeni ya Trump imesema kuwa waangalizi wa kura za Republian katika jimbo hilo la kusini walishuhudia kura 53 zilizochelewa kuongezwa kinyume cha utaratibu katika kura za kaunti ya Chatham.	https://www.bbc.com/swahili/54820464
health	Wito wa BBC wa muziki wa kuwasaidia wagonjwa wa kusahau	BBC imezindua mpango wa kusisimua kwa mashabiki wake duniani, na bila shaka wewe pia unaweza kuwa sehemu ya mpango huo. Siku ya kimataifa ya Alzheimer inayoadhimishwa Septemba 21 – Tovuti ya BBC Swahili itakusanya nyimbo bora za mapenzi kutoka kila pembe duniani. Tusaidie kuchagua nyimbo 50 murua za Kiswahili au ya kitamaduni kutoka nchini mwako ili tuandae orodha ya muziki unaomilikiwa na wewe. Tuma chaguo la muziki wako, kutoka nchi gani au umeimbwa kwa lugha gani kwa bbc.swahili.com. Muziku huo utatusaidia kubuni urodha ya muziki maalum kwa wapendwa wako.	https://www.bbc.com/swahili/habari-53864042
sports	Tetesi za soka Ulaya Jumatatu 15.08.2022	Cristiano Ronaldo alipewa ofa na Manchester United kwa wapinzani wao AC Milan na Inter Milan, lakini klabu zote za Serie A zilikataa nafasi ya kumsajili mshambuliaji huyo wa Ureno mwenye umri wa miaka 37. (Tancredi Palmeri via Sun) Pierre-Emerick Aubameyang anataka kupigania nafasi yake katika klabu ya Barcelona, ​​ambayo imekataa dau la £12m (€14m) kutoka kwa Chelsea kumnunua mshambuliaji huyo wa Gabon mwenye umri wa miaka 33. (Deportivo Mundo via Mirror) Barcelona wanataka ada ya pauni milioni 23 (€28m) kwa Aubameyang, ambaye alijiunga nao kwa uhamisho wa bila malipo mwezi Februari. (Metro via Gerard Romero) Wakati huo huo, meneja Xavi ameiomba Barcelona kumsajili tena mshambuliaji wa Argentina Lionel Messi, 35, kutoka Paris St-Germain.  (Sun) Manchester United imejiunga na orodha ya vilabu vya Premier League, vikiwemo Arsenal na West Ham, vinavyotaka kumsajili kiungo wa kati wa Ecuador Moises Caicedo, 20, kutoka Brighton.  (Mirror) Nottingham Forest wanakaribia kumnunua kiungo wa kati wa Lyon na Ufaransa Houssem Aouar, 24, ambaye hapo awali amekuwa akihusishwa na Arsenal. (Sky Sports Italy via Metro) Forest pia wamewasilisha dau la pauni milioni 17 kwa kiungo wa Eintracht Frankfurt na Uswizi Djibril Sow, 25. (talkSPORT)  Leicester City wako tayari kuruhusu Arsenal kumsaka kiungo wa kati wa Ubelgiji Youri Tielemans, 25, kuondoka bila malipo msimu ujao.  (Times) Everton wametoa ofa kwa mshambuliaji wa Rennes wa Guinea, Serhou Guirassy, ​​26. (Mail) Blackburn inaongoza harakati  za kumsajili beki wa kati wa Uholanzi Sepp van den Berg, 20, kwa mkopo kutoka Liverpool. Mkataba uliopendekezwa unajumuisha kipengele cha adhabu ikiwa beki  huyo hatacheza mechi za kutosha kwa upande wa Ubingwa. (Sun) Nice wameuliza kuhusu beki wa kushoto wa Chelsea wa Brazil Emerson Palmieri, 28(Fabrice Hawkins via Get French Football News) Brighton wako kwenye mazungumzo ya kumsajili beki wa kushoto wa Villarreal Pervis Estupinan, 24. (Mail online) Everton wanaweza kumsajili kiungo wa kati wa Villarreal na Senegal Nicolas Jackson, 21, kwa kuanzisha  kipengele chake cha kuachiliwa kwa pauni milioni 27. (Football Insider) Bournemouth wana nia ya kumsajili beki wa kati wa Ghana Abdul Mumin, 24, kutoka Guimaraes(L'Equipe)	https://www.bbc.com/swahili/articles/ckkypz32d35o
politics	Mzozo wa Ukraine: Putin humsikiliza nani?	"Katika wiki chache zilizopita, Rais wa Urusi Vladimir Putin amefanya maamuzi muhimu ambayo yatakuwa na athari ya kudumu sio tu kwa Ukraine na Urusi lakini kwa ulimwengu wote. Alipoyafanya maamuzi haya alishauriana na nani? Je, sauti ya kijeshi ya Moscow ni matokeo ya ushawishi mkubwa wa 'siloviki', kundi la mawaziri na wakuu wa mashirika ya usalama, kama wachambuzi wengine wanavyosema? Urusi inaweza kuelezewa kama Jamhuri yenye urais mkuu: Rais Vladimir Putin ana mamlaka zaidi na maamuzi yote makubwa kuhusiana na uendeshaji wa nchi hatimaye yanamjia yeye binafsi. Lakini hata kutokana na uwezo huo mpana, anashauriana na wale walio karibu naye, haswa wale ambao amekuwa na ushirikiano nao kwa muda mrefu na anawaamini zaidi. Katika mduara huo, ni kundi la maafisa wenye historia katika vyombo vya usalama ambao wana sauti kali haswa. TUNATAKA KUSIMULIA HADITHI YAKO: Je, wewe au jamaa zako muko nchini Ukraine sasa? Kuna idadi ya mashirika ya usalama na utekelezaji wa sheria nchini Urusi ambayo huitwa ""siloviki"" (kutoka ""sila"" - Kirusi kwa nguvu). Vladimir Putin mwenyewe alianza kazi yake katika mmoja wao - KGB, ambayo katika nyakati za baada ya Soviet ikawa Huduma ya Usalama ya Shirikisho la Urusi au FSB. Ushawishi wa ""siloviki"" umekuwa ukiongezeka tangu Putin aingie madarakani. Maamuzi muhimu zaidi kwa sera ya ndani na nje ya Urusi kawaida hufanywa kwenye mikutano ya Baraza la Usalama. Inajumuisha ""siloviki"" ya juu - kati yao wakuu wa FSB na Ujasusi wa Nje, mawaziri wa mambo ya ndani, mambo ya nje na ulinzi, pamoja na waziri mkuu na spika wa mabunge yote mawili. Kuna wanachama 30 kwa jumla. Katibu wa Baraza la Usalama Nikolay Patrushev, mkuu wa huduma ya Usalama ya Urusi (FSB) Alexander Bortnikov na mkuu wa Ujasusi wa Mambo ya Nje wa Urusi Sergey Naryshkin wote wanamfahamu Vladimir Putin kwa miongo mingi. Walihudumu pamoja naye huko St Petersburg, ambayo zamani ilikuwa Leningrad, katika miaka ya 1970. Pamoja na Waziri wa Ulinzi Sergei Shoigu na Waziri wa Mambo ya Nje Sergei Lavrov wanajumuisha wanaume watano ambao bila shaka wako karibu zaidi na Vladimir Putin na wale ambao maoni yao anayathamini zaidi linapokuja suala la maamuzi ya sera za kigeni. Nikolay Patrushev ni Katibu wa Baraza la Usalama (Putin ndiye mkuu wake) na mwewe mkuu ndani ya timu ya rais. Yeye na Vladimir Putin wanarudi Leningrad KGB ambapo walifanya kazi pamoja katika miaka ya 1970. Mnamo 1999, Patrushev alichukua nafasi ya Putin kama mkuu wa FSB (mrithi wa KGB) na akabaki katika nafasi hii hadi 2008. Anasemekana kuwa mmoja wa watu wa karibu zaidi na Putin na kuwa na sikio lake labda zaidi ya mtu mwingine yeyote. Au labda sivyo? Labda msiri na mshauri wa karibu zaidi ni Sergei Shoigu, Waziri wa Ulinzi wa Urusi, ambaye pia anasimamia GRU, wakala wa ujasusi wa jeshi la Urusi ambao watendaji wake walishtakiwa kwa kumwekea sumu wakala wa zamani wa Urusi Sergei Skrypal nchini Uingereza mnamo 2018 na upinzani wa Urusi,Mwanasiasa Alexei Navalny huko Siberia mnamo 2020. Vyanzo vya habari vinasema kuwa katika miaka ya 1990 uhusiano kati ya Putin na Shoigu ulikuwa mzuri lakini katika miaka ya 2000 wakawa marafiki wa karibu. Mara kwa mara huenda likizo pamoja hadi Siberia, ambako Shoigu anatoka. Mkuu wa FSB Alexander Bortnikov alihudumu na Vladimir Putin katika KGB ya Leningrad. Alikua mkuu wa FSB mnamo 2008, akichukua nafasi ya Patrushev. Yeye ni mtu mwenye uzoefu wa miongo kadhaa. Wadadisi wa mambo wanasema kuwa rais wa Urusi anaelekea kuamini taarifa za kijasusi anazopokea kutoka kwa FSB kuliko chanzo kingine chochote cha taarifa. FSB ina ushawishi kwa wizara nyingine za kutekeleza sheria, kama vile Wizara ya Mambo ya Ndani na Ofisi ya Mwendesha Mashtaka Mkuu. FSB ina vikosi vyake maalum, sawa na SAS, kati yao vikundi vya wasomi vya Alfa na Vympel. Waziri wa Mambo ya Nje, Sergei Lavrov, ni mmoja wa wanadiplomasia wenye uzoefu zaidi wa Urusi, Lavrov ameongoza wizara hiyo tangu 2004 - karibu miongo miwili. Ingawa hakuwa amesoma na Putin au kufanya kazi naye katika idara za usalama, rais huyo wa Urusi anasemekana kumheshimu sana Lavrov. Sio mmoja kutoka kwa mzunguko wa ndani wa marafiki, alipata heshima hii kwa sababu ya taaluma yake, bidii na kwa kutofanya makosa katika kazi yake ya muda mrefu. Kama Bortnikov na Patrushev, mkuu wa Ujasusi wa Kigeni Sergei Naryshkin alihudumu na Vladimir Putin huko Leningrad. Licha ya kuwa mkuu wa kijasusi yeye ni afisa wa umma, amefanya mahojiano na vyombo vingi vya habari, akiwemo mwandishi wa BBC Steve Rosenberg. Wale wanaomjua Naryshkin kibinafsi wanasema kwamba amejitolea kwa Putin na afisa kwa asili, alizoea kutii amri na kunyoosha mstari. Asili yake ya huduma za usalama, akili kali na uzoefu wa kitaaluma umemsaidia kuzunguka mduara wa ndani na Vladimir Putin anasemekana kutegemea muhtasari wa kijasusi uliotolewa na wakala wa Naryshkin. Mkutano wa hivi punde zaidi wa Baraza la Usalama, ambapo ombi la kutambuliwa kwa ""jamhuri"" mbili za mashariki ya Ukraine zinazodhibitiwa na watenganishi lilijadiliwa, ulitoa ufahamu wazi juu ya mienendo ya Baraza hilo. Mwandishi wa BBC wa Ulaya Mashariki Sarah Rainsford alielezea mkutano huo kama sehemu ya ukumbi wa michezo ambapo kila mtu alikuwa na jukumu lake alilopewa na maandishi yake. ""Maafisa wakuu zaidi wa Urusi walikaa katika mduara wenye sura mbaya kabla ya Vladimir Putin, wakamwita mmoja baada ya mwingine kukaribia maikrofoni na kumwambia kile alichotaka kusikia,"" aliripoti. Wachambuzi wengine waliona mienendo tata ya kikundi ikicheza ingawa, maze ya Byzantine ya siasa za kibinafsi. ""Lazima tuelewe kwamba Baraza la Usalama ni mkutano wa watu ambao si wachezaji-wenza - wana uwezekano wa kuwa katika migogoro kati yao,"" alisema mtaalamu wa Kituo cha Carnegie cha Moscow Alexander Baunov. ""Chochote walichokuwa wakisema [katika mkutano wa Baraza la Usalama] haikuwa tu udhihirisho wa kile walichofikiri, lakini jitihada zao za kutopoteza wengine mbele ya Putin katika mchezo huu wa vyombo vya habari."" Mkutano huo ulionyesha ni kwa kiasi gani Vladimir Putin ana udhibiti binafsi juu ya wanachama wa Baraza la Usalama na jinsi anavyoweza kuwakemea hadharani au kuwaonyesha - na kuwa marafiki wa muda mrefu kunaleta ulinzi mdogo. Licha ya kuwa mfanyakazi mwenza wa muda mrefu - na ikiwezekana rafiki wa binafsi - mkuu wa Ujasusi wa Kigeni Sergei Naryshkin alikemewa vikali na Putin kwa ""kutozungumza wazi"" alipopendekeza ""washirika wa Magharibi"" wapewe ""nafasi nyingine"" kabla. maeneo yanayodhibitiwa kutambuliwa. Hii ilimkasirisha kabisa Putin ambaye alimshinikiza Naryshkin kutamka msaada wake wa kutambuliwa mara moja, ambapo mkuu wa ujasusi aliidhinisha, akionekana kushtuka sana. Waziri wa Ulinzi Shoigu, Waziri wa Mambo ya Nje Lavrov na mkuu wa FSB Bortnikov walikuwa wanachama pekee wa Baraza la Usalama la watu 30 waliotakiwa kuzungumza mara mbili wakati wa mkutano huo wa maamuzi. Lavrov alionyesha kuunga mkono kuendelea na juhudi za kidiplomasia huku Shoigu na Bortnikov wakiwa wababaishaji zaidi na kusisitiza kutambuliwa kwa waasi wanaounga mkono Urusi mashariki mwa Ukraine. Mkutano huo pia ulikuwa wa kipekee kwa sababu ulitangazwa kwenye Televisheni ya Jimbo la Urusi - kwa kawaida Baraza la Usalama hukutana kwa usiri. Matangazo hayo yalipaswa kuwa ya moja kwa moja, ingawa mashaka yaliibuka kuhusu jinsi dai hili lilikuwa la kweli. Walipochunguza kwa makini video hiyo, waangalizi waliona kuwa saa za baadhi ya waliokuwepo kwenye mkutano hazikulingana na muda wa matangazo. Inaaminika pia kuwa mbali na maafisa wa usalama na waziri wa mambo ya nje, Bw Putin anafanya mazungumzo ya ana kwa ana na watu wengine muhimu katika uanzishwaji wa Urusi na hata nje yake. Mchambuzi wa kisiasa Yevgeny Minchenko, ambaye ananukuliwa sana na vyombo vya habari vya Kirusi, amekuwa akisoma wasomi wa Kirusi kwa miaka mingi. Yeye hukusanya ripoti mara kwa mara juu ya mduara wa ndani wa Vladimir Putin, ambayo anaelezea kama ""Politburo 2.0"", katika kurudi nyuma kwa safu ya juu ya uongozi wa Kikomunisti wa Soviet. Katika ripoti yake ya hivi punde ya 2021, Minchenko anamtaja meya wa Moscow Sergei Sobyanin pamoja na mkuu wa kampuni kubwa ya mafuta ya jimbo la Rosneft Igor Sechin kuwa miongoni mwa watu walio karibu na rais. Ndugu mabilionea Boris na Arkady Rotenberg pia wanajulikana kuwa karibu na Vladimir Putin kama watu wa siri anaowaamini na pia kama marafiki wa utoto wa Vladimir Putin. Wote walitajwa wiki hii katika vikwazo vya Uingereza dhidi ya Urusi. Mnamo 2020, jarida la Forbes liliwataja kama familia tajiri zaidi nchini."	https://www.bbc.com/swahili/habari-60503695
religion	Shule Kiislamu zinazowanyanyasa watoto Sudan zafichuliwa	Uchunguzi  wa BBC nchini Sudan umebainisha matukio ya unyanyasaji wa watoto katika shule kadhaa za Kiislamu nchini Sudan. Baadhi ya watoto wameeleza madhila waliyoyapitia wakati wazazi wakitafuta haki	https://www.bbc.com/swahili/habari-54629086
health	Luciana Campagnoli: Afariki kutokana na saratani baada ya kupona corona	Madaktari walisitisha tiba ya saratani ya Bi Luciana Campagnoli wakati alipoambukizwa virusi vya Covid-19. Luciana alipona lakini madaktari hawakuwa na muda wa kuanzisha upya tiba hiyo kabla ya saratani kumuua.	https://www.bbc.com/swahili/53093102
health	WHO yaonya hatari ya kuwa na kisonono sugu kwasababu ya corona	"Wataalamu wa afya wa Shirika la Afya Duniani (WHO), wameonya kuwa huenda kukatokea ugonjwa sugu wa kisonono kwasababu ya utumiaji mbaya wa vijiuasumu au dawa za kuzuia na kuua bakteria kipindi hiki cha corona. Kulingana na wataalamu, ugonjwa wa zinaa wa kisonono umepata mazingira yanayochangia uwe sugu kwasababu dunia nzima inaendelea kutumia nguvu nyingi kuhakikisha inakabiliana na virusi vya corona. Kuna zaidi ya visa milioni 90 vya ugonjwa wa kisonono kila mwaka kote duniani na idadi hiyo inaongezeka kwa asilimia 17, kulingana na ripoti ya WHO. Kisonono sugu kinaweza kusababisha maambukizi ya virusi vya ukimwi kuongezeka mara tano pamoja na maambukizi ya macho ambayo huenda yakasababisha upofu. Ingawa WHO inasema visa vingi vya maambukizi ya ugonjwa wa zinaa wa kisonono ni Afrika, nchi za magharibi pia nazo zinashuhudia ongezeko la ugonjwa huo. Idadi kubwa ya watu wenye ugonjwa huo wa zinaa imebainika hospitalini kote duniani kwasababu ya matumizi mabaya ya dawa za kukabiliana na bakteria zinazotumika kupambana na ugonjwa wa corona. Msemaji wa WHO alizungumza na gazeti la Sun Online kuhusu vile hatua hiyo na ukosefu wa huduma kwa magonjwa ya zinaa wakati huu wa janga la corona huenda kukachochea kuongezeka kwa kisonono sugu. Msemaji huyo wa WHO alisema: ""Matumizi mabaya ya dawa za kuua bakteria kunaweza kufanya ugonjwa wa kisonono kuwa sugu kutibika. Mfano, Azithromycin - dawa ya kawaida ya kutibu maambukizi ya mfumo wa kupumua - ilitumika kama dawa ya kutibu corona mwanzoni wa janga hili''. ""Wakati wa janga la corona, kupata tiba kwa ajili ya magonjwa ya zinaa pia iimekuwa tatizo. Hii inamaanisha kuwa visa vingi vya magonjwa ya zinaa havipati matibabu inavyostahili na hivyo basi watu wengi wanajitibu wenyewe''. Aidha, msaidizi wa WHO katika kitengo cha uchunguzi wa dawa za kuua viini, Dkt. Hanan Balkhy, ameonya dhidi ya utumiaji mbaya wa dawa za kuua bakteria kiholela, kwa lengo la kukabiliana na virusi vya corona."	https://www.bbc.com/swahili/habari-55497038
sports	'Lazima tujipange upya' - je Liverpool kuwa na 'msimu mbaya zaidi usiosahaulika'?	"Msimu uliopita Liverpool walikaribia kabisa kutwaa makombe manne makubwa. Miezi minne baada ya kushindwa kwenye fainali ya Ligi ya Mabingwa, Jurgen Klopp sasa anauliza kama timu yake inahitaji ""kujipanga upya"". Kipigo cha usiku wa kuamkia leo cha mabao 4-1 kutoka kwa Napoli kilimaanisha kuwa Liverpool sasa wameshinda mechi mbili pekee katika mechi saba za kwanza za mashindano yote msimu huu. Beki wa zamani wa England Jonathan Woodgate aliambia BBC Radio 5 Live jinsi Napoli 'walivyoiangamiza' Liverpool na Reds kuishiwa nguvu na maarifa. Beki wa zamani wa Manchester United, Rio Ferdinand kupitia BT Sport alielezea kuchapwa huko kwa Liverpool kuwa ni ""aibu"" wakati mshambuliaji wa zamani wa Liverpool Michael Owen alisema inaweza ""kuwa na msimu mbaya"". Klopp amesimamia mafanikio ndani ya Liverpool tangu alipowasili mwaka 2015, lakini je, baada ya kuanza msimu huu kwa wasiwasi, je, ni wakati wa kufanya mabadiliko? Liverpool walikuwa nyuma kwa mabao 3-0 mpaka wakati wa mapumziko huku wakilala kwa moja ya vipigo vibaya zaidi ilivyowahi kupata katika Ligi ya Mabingwa. ""Tunacheza na Wolves Jumamosi na huenda wasicheke na sisi. Wanaweza kusema na hata nami ningesema hivyo hivyo kwamba - ni wakati muafaka wa kucheza nao [Liverpool]. Hatuchezi vizuri vya kutosha, hilo liko wazi na ndiyo maana tunapoteza michezo. Kuna kazi ya kufanya, jukumu langu na ninahitaji muda wa kulitafakari."" Beki wa kushoto wa Liverpool Andy Robertson alisema wachezaji walihitaji ""kurejea kwenye misingi"" kufuatia uzembe katika safu ya ulinzi.  ""Tulistahili matokeo haya. Lazima uwe tayari kupigana. Tunapaswa kuzinduka haraka ."" Makosa ya mtu binafsi yaliigharimu pakubwa timu hiyo huko Naples hasa Joe Gomez na Trent Alexander-Arnold walipata shida dhidi ya timu hiyo ya Italia. Piotr Zielinski aliifungia Napoli bao la kuongoza dakika ya tano kabla ya Andre-Frank Anguissa na Giovanni Simeone kufanya matokeo kuwa 3-0 hadi mapumziko. Zielinski alifunga tena dakika mbili za kipindi cha pili na hadi Luis Diaz anafunga bao la kufutia machozi mambo yalikuwa yameshaharibika tayari. Ferdinand alisema ""unaweza kuona hasira na Klopp"" na kuhoji ari ya wachezaji wa Liverpool, wakati mlinzi wa zamani wa Reds Jamie Carragher alielezea kama ""safu ya ulinzi iliyotoboka"". ""Maoni ya 'lazima tujipange upya' - ni kauli kubwa,"" aliongeza Ferdinand. ""Si mara nyingi ambapo unaweza kusema Liverpool ilikosa ari na nguvu ya kupigana lakini [hapa] walikosa vitu hivyo vyote. Nyota wao wengi sana hawako karibu na viwango vyao tulivyovizoea."" Lakini je, Klopp ""atashindwa kupata suluhisho? Kocha huyo wa Ujerumani, ambaye ameshinda kila taji la nyumbani akiwa na Liverpool, na vile vile Ligi ya Mabingwa wakati akiwa katika klabu hiyo, alisema anahitaji ""wakati wa kulifikiria"". ""Hatukuwa na uwezo wa kujilinda na kushambulia,"" aliongeza Klopp. ""Kila kitu kiko wazi lakini kwa nini kilitokea, siwezi kujibu sasa. Siku ambayo Chelsea ilimtimua meneja Thomas Tuchel, Klopp hata alipoulizwa katika mkutano wa wanahabari kama anahofu ya nafasi yake mwenyewe. ""Si kweli, wamiliki wetu ni watulivu na wanatarajia nirekebishe mambo na sidhani kama kuna mtu mwingine atafanya,"" alijibu. Baada ya juhudi za msimu uliopita, ambazo ziliifanya Liverpool kuwa nyuma ya alama moja tu dhidi ya Manchester City katika mbio za ubingwa wa Ligi Kuu ya England, kuingia fainali ya Ligi ya Mabingwa Ulaya na kutwaa vikombe viwili vya nyumbani, msimu huu mambo yamekuwa tofauti sana. Na bahati mbaya hawana muda mrefu wa kujipanga upya kwani mechi yao inayofuata ni dhidi ya Wolves kwenye Ligi kuu England itapigwa Jumamosi huko Anfield."	https://www.bbc.com/swahili/articles/c3g71dd2kzpo
entertainment	Diamond Platnumz analinganishwaje na nyota wengine wa Afrika katika mtandao wa YouTube?	Diamond Platinumz alishangazwa na wazalishaji wake wa muziki mwaka 2020 walipoingia katika nyumba yake na keki iliokuwa na nembo ya kuadhimisha hatua muhimu ya nyota huyo wa Tanzania. Huku akipigwa picha akivalia nguo , mwanamuziki huyo mwenye umri wa miaka 30 aliambiwa na kundi lake kwamba ndiye msanii wa kwanza katika jangwa la sahara kupata views bilioni moja  katika chaneli ya Youtube. Katika kipindi cha miaka 10 iliopita, mwanamuziki  huyo alieshinda mataji kadhaa amekuza muziki wa bongo fleva kuwa maarufu - muziki wa kipekee wa Tanzania unaotoa nyimbo za kimapenzi zilizochanganywa na midundo ya kisasa inayotokana na muziki wa jadi wa taarab  kutoka pwani ya Afrika. Diamond Platinumz ni mwanamuziki alie na bidii na maonyesho yake huvutia mashabiki wengi, kulingana na DJ Edu, ambaye amekuwa mtangazaji wa kipindi cha runinga cha kila wiki cha muziki wa Afrika cha BBC. Huku akiwa na asilimia 43 ya mashabiki miongoni mwa raia milioni 55 nchini Tanzania wanaoweza kuingia katika mtandao, kupitia simu aina ya smartphones, kuna mashabiki wengi wanaopenda muziki wa bongo fleva walio tayari kusikiliza muziki wake wa mapenzi. Wanamuziki wengine kama Harmonize pia nao wamebobea katika YouTube. Ni vigumu kubaini umuhimu hasa wa nambari bilioni moja , ikizingatiwa kwamba Diamond Platinumz ana wafuasi wengi katika mtandao wa Instagram ikilinganishwa na wafuasi wake katika YouTube ambao ni milioni 9.7 ikilinganishwa na milioni 3.7. DJ Edu anasema kwamba Instagram ni mtandao wenye ushawishi mkubwa kuhusu mtindo wa maisha na majukwaa mengine kama vile TikTok , ambayo inaruhusu sekunde 30 za hakimiliki ya utumizi wa bure wa nyimbo - ni njia nzuri ya kuwanasa wafuasi vijana. ''Nyimbo nyengine zinasambaa sana kupitia TikTok , kama wimbo mpya wa Diamond Platinumz kwa jina Quarantine'', anasema ''Hii inaweza kuwavutia wafuasi katika mtandao wa YouTube , ambapo fedha zinaweza kupatikana kupitia matangazo. Muhumu zaidi kwa wanamuziki barani Afrika , katika muongo mmoja uliopita  YouTube imewaruhusu kuingia moja kwa moja kupata mashabiki , badala ya kutegemea stesheni za runinga. Diamond Platnumz bado yuko nyuma ya wanamuziki wengine wa eneo la Afrika ya kaskazini  ambao wana mashabiki wengi katika eneo la mashariki ya kati. Na vilevile kuna wasanii wanaoishi Afrika kama mwanamuziki aliyezaliwa Mali Aya Nakamura , ambaye anampiku mwanamuziki huyo wa Tanzania  kwa Views zaidi ya bilioni 1.7  katika YouTube Msichana huyo alielekea Ufaransa wakati alipokuwa msichana mdogo na kujipatia umaruufu mkubwa kupitia wimbo wake wa 2018 Djadja. Na Akon mwanamuziki wa Senegal aliyebadilika na kuwa Rappa wa Marekani anawashinda wote kwa Views bilioni 3.5. Katika Afrika ya jangwa la sahara, washindani wa  Diamond Platinumz katika mtandao wa You Tube ni wasanii wa Nigeria. Takwimu za wasanii Davido na Burna Boy ndio zinazovutia zaidi ikizingatiwa  kwamba walifungua chaneli zao za YouTube  mwaka 2018. Diamond amekuwa katika ukumbi huo tangu 2011. Na kampuni ya kurekodi muziki ya Wizkid , StarboyTV - unapoongezea takwimu kwa chaneli zake nyengine  ana takriban Views Milioni 802. Nyota wengine hupendelea kuwa na chaneli zao wenyewe ili kukuza nyimbo zao na kuondoa urasimu kwa kuwa kampuni nyingi za muziki huchukua muda mrefu kutoa nyimbo mpya. Majina mengine  maarufu  ni Magic System ya  Wizkid . Nyota wengi hupendelea kumiliki chaneli zao wao wenyewe ili kukuza nyimbo zao  na kupunguza urasimu kwa kuwa kampuni hizo za kurekodi muziki huchukua muda mrefu kutoa nyimbo mpya. Kampuni nyengine maarufu ni Magic System ya Ivory Coast  ilio na zaidi ya views milioni 477. Kundi hilo ni maarufu hususan  katika maeneo ya magharibi mwa Afrika ambapo wenyeji huzungumza Kifaransa. Ufuasi huu unatokana na wimbo wao Gaou- ni wimbo mmoja ambao umefanikiwa kuliunganisha bara zima , kulingana na DJ Edu. Huku takwimu za chini za You Tube  miongoni mwa wasanii wa Afrika Kusini zikiponza umaarufu wao, wana uwezo wa kujipatia fedha kupitia kampuni zao wenyewe za muziki , anasema Dj Edu. Na kama unavyojua YouTube sio chaneli ya pekee ilio na huduma ya streaming. Wizkid alifanya kazi na rapa wa Canada Drake  mwaka 2016 - ambapo wimbo wao wa One dance - ulioonyeshwa zaidi ya bilioni 1,8,  lakini hakutolewa rasmi katika mtandao wa YouTube.	https://www.bbc.com/swahili/habari-53063941
sports	Tetesi za soka Ulaya Jumanne 29.11.2022﻿	Chelsea wanakaribia kukamilisha usajili wa mshambuliaji wa Ufaransa Christopher Nkunku, 25, kutoka RB Leipzig kwa mkataba wa muda mrefu, ambao una thamani ya zaidi ya euro 60m. (Fabrizio Romano) Mshambulizi wa Paris St-Germain na Argentina Lionel Messi, 35, hajakubali dili la kujiunga na Inter Miami licha ya ripoti kupendekeza kwamba anakaribia kufanya hivyo. (ESPN) Roma wanafikiria kumnunua mlinzi wa Leicester City na Uturuki Caglar Soyuncu, 26, mwezi Januari. (Calciomercato - in Italian) Chelsea haiko tayari kumruhusu winga wa Marekani Christian Pulisic kuondoka kwa mkataba wa mkopo msimu huu wa baridi na wangependelea uhamisho wa kudumu kwa mchezaji huyo mwenye umri wa miaka 24. (Mail) Brighton wameanza mazungumzo na Molde ya Norway ili kumsajili mshambuliaji wa Ivory Coast David Datro Fofana, 19. (Fabrizio Romano) Meneja wa Uingereza Gareth Southgate anatazamiwa kuwaita tena Jordan Henderson na Kyle Walker kwenye kikosi cha kwanza kwa ajili ya mchezo wa mwisho wa makundi wa Kombe la Dunia la Three Lions dhidi ya Wales siku ya Jumanne. (Times - subscription required) Bayern Munich wanaamini kuwa wamekamilisha makubaliano ya kumsaini kiungo wa kati wa RB Leipzig na Austria Konrad Laimer, 25. (90min) Sunderland ni miongoni mwa vilabu kadhaa vya Ubingwa vinavyomwinda mshambuliaji wa Aston Villa Muingereza Cameron Archer, 20, mwezi Januari. (Football Insider) Manchester United wako tayari kuwarejesha kwenye orodha ya wachezaji waliotolewa kwa mkopo katika dirisha la uhamisho la Januari, akiwemo beki wa kulia wa Uingereza Ethan Laird, 21, katika QPR, kiungo wa kati wa Tunisia mwenye umri wa miaka 19 Hannibal Mejbri kutoka Birmingham City na winga wa Ivory Coast Amad. Diallo, 20, kutoka Sunderland. (Manchester Evening News)	https://www.bbc.com/swahili/articles/cv2n8gpn55lo
sports	T﻿etesi za soka Ulaya Jumanne 08.11.2011	Wamiliki wa Liverpool Fenway Sports Group watamsajili kiungo wa kati wa Uingereza Jude Bellingham, 19, kutoka Borussia Dortmund kwa ada ya £87m kama zawadi ya kuagana kabla ya kuiuza klabu hiyo. (Marca, via FourFourTwo) Manchester United ni miongoni mwa klabu zinazowania kuinasa saini ya Bellingham, huku Chelsea ikiwa si miongoni mwa timu anazotaka kujiunga nazo. (TeamTalk) FSG watapata faida kubwa katika uwekezaji wao, lakini thamani ya Liverpool iko chini ya bei ambayo Roman Abramovich aliiuza Chelsea mapema mwaka huu. (Star) Bilionea wa Uingereza Sir Jim Ratcliffe ni miongoni mwa watu wanaoweza kuinunua Liverpool. (Liverpool Echo) Mkufunzi wa Luton Town Nathan Jones anatazamiwa kuwa meneja mpya wa klabu ya Southampton baada ya klabu hiyo ya Ligi kuu England kumfuta kazi Ralph Hasenhuttl siku ya Jumatatu. (Barua) Southampton wanavutiwa na bosi wa Brentford Thomas Frank na pia walimjadili meneja wa River Plate Marcelo Gallardo. (Guardian) Zaidi ya nusu ya wawakilishi wa klabu za ligi kuu England walifuatilia mchezo wa Ajax dhidi ya PSV Eindhoven Jumapili, huku winga wa PSV wa Uholanzi Cody Gakpo, 23, akiwa miongoni mwa wachezaji waliocheza. (90Min) Matumaini ya Chelsea kumsajili mshambuliaji wa AC Milan na Ureno Rafael Leao, 23, yameongezeka kwa sababu ya matatizo yanayoendelea katika mazungumzo ya kuongeza mkataba wa mchezaji huyo. (Sky Italy, via Mirror) Arsenal na Tottenham wanafikiria kumnunua mshambuliaji wa Lille raia wa Canada Jonathan David, 22. (GiveMeSport, via TeamTalk) Vinara wa Ligi ya England Arsenal wako tayari kutumia fedha katika dirisha la uhamisho la Januari ili kuendeleza changamoto yao ya kuusaka ubingwa. (90Min) Manchester United wanataka kumsajili mshambuliaji wa Bayern Munich na Cameroon Eric Maxim Choupo-Moting mwezi Januari lakini mchezaji huyo mwenye umri wa miaka 33 anataka kusalia katika klabu hiyo ya Bundesliga. (Florian Plettenberg) Mchambuzi na mtaalamu wa kikosi cha kwanza cha Brentford Jack Wilson anaondoka The Bees na kujiunga na mabingwa watetezi wa EPL Manchester City. (Athletic)	https://www.bbc.com/swahili/articles/cnewkv0ekgvo
business	Shambulio la vituo vya mafuta Saudia: Akiba ya mafuta Marekani iliyofichwa kwenye mapango ya chini	"Kufuatia mashambulio katika vituo vikuu vya mafuta Saudi Arabia, maafisa nchini Marekani wamekuwa wakizungumza kuhusu kutumia akiba kubwa ya mafuta  iliyofichwa nchini humo. Wakati bei ya mafuta ikipanda, rais Donald Trump alituma ujumbe kwamba  wanaweza kutumia mafuta "" kuhakikisha usambazaji upo sawa katika masoko"". Mafuta aliyokuwa akiyataja  ni takriban mitungi milioni 640 iliyowekwa katika mapango ya chumvi ya chini katika majimbo ya Texas na Louisiana.  Fikra ya kuweka akiba hii ilitokea katika miaka ya 1970. Washirika wote wa shirika la kimataifa la nishati ni lazima waweke akiba iliyo sawa na mafuta yanayoweza kutumika kwa siku 90, lakini akiba ya Marekani  ndio iliyo kubwa ya dharura duniani. Kwanini iliidhinishwa? Wanasiasa wa Marekani walikuja na fikra hiyo ya kuweka akiba ya mafuta kwa mara ya kwanza katika miaka ya 1970 baada ya marufuku ya mafuta ya mataifa ya mashariki ya kati kuchangia bei kupanda sana kote duniani. Washirika wa shirika la mataifa ya kiarabu yanayosafirisha mafuta - zikiwemo Iran, Iraq, Kuwait, Qatar na Saudi Arabia - yalikataa kuiuzia Marekani mafuta kwasababu inaiunga Israel mkono  katika vita kati ya mataifa ya kiarabu na Israeli mnamo 1973. Vita hivyo vilidumu kwa wiki tatu hadi Oktoba mwa huo. Lakini marufuku iliyoyalenga mataifa mengine pia  - iliendelea hadi Machi 1974, na kusababisha bei kupanda nara nne zaidi  duniani kutoka $3 hadi  takriban $12 kila mtungi. Picha za magari yakiunga foleni  katika vituo vya kujaza mafuta katika baadhi ya mataifa yalioathirika  zilitapakaa na kudhihirisha ukubwa wa mzozo huo. Bunge la Marekani likapitisha  sheria ya sera ya nishati na uhifadhi ya 1975. Iliidhinisha akiba ya kimpango ya mafuta itakayotumika iwapo kutashuhudiwa tatizo jingine kubwa la usambazaji. Akiba hiyo ni nini? Kufikia sasa kuna sehemu nne ambako mafuta yanahifadhiwa: karibu na Freeport and Winnie jimboni Texas, na nje ya Lake Charles na Baton Rouge huko Louisiana. Kila eneo lina mapango ya chumvi yalioundwa yalio na ureuf wa kilomita moja moja kushuka chini ambako mafuta yanahifadhiwa. Hii haigharimu pakubwa ikilinganisha na kuyahifadhi katika matanki juu ya ardhi  na pia ni salama - kemikali iliomo kwenye chumvi na shinikizo la chini ya ardhi linayazuia mafuta kutovuja. Eneo kubwa zaidi huko Bryan Mound karibu na Freeport lina uwezo wa kuhifadhi takriban mitungi milioni 254 ya mafuta. Mtandao wa akiba ya mafuta hayo unasema kwamba  mnamo Septemba 13  kulikuwa na mitungi milioni 644.8 ya mafuta ndani ya mapango hayo. Kwa mujibu wa  afisi inayotoa taarifa kuhusu nishati Marekani, Raia wa nchi hiyo walitumia mitungi milioni 20.5 ya mafuta kwa siku mnamo 2018 - ina maana kwamba kna mafuta ya kutosha  kuliendesha taifa hilo kwa kiasi ya mwezi mmoja. Imeratibiwa vipi? Kwa mujibu wa sheria hiyo ya mnamo 1975 iliosainiwa na Gerald Ford, rais anaweza kuidhinisha kutumika kwa akiba iwapo tu kunashuhudiwa 'matatizo makubwa ya usambazaji'. Matatizo ya kiufundi ina maana kwamba ni kiasi kidogo tu kitakachoweza kutumika kutoka kwenye mapango kila siku, kumaanisha kwamba hata iwapo kuna agizo la rais kutumia mafuta hayo, huenda ikachukua wiki mbili mpaka mafuta hayo yatafika katika masoko. Zaidi ya hayo, mafuta hayo hata hayajasafishwa. yatahitaji kushughulikiwa kugeuzwa ya kutumika kablaya kuweza kutumika kwenye magari, meli na hata ndege. Waziri wa nishati Marekani Rick Perry ameiambia CNBC Jumatatu kwamba ni ""mapema kidogo""  kuanza kuzungumza kuhusu kutumia akiba kufuatia mashambulio hayo dhidi ya vituo vya mafuta Saudi Arabia. Yameshawahi kutumika awali? Yalitumika mwisho mnamo 2011, wwakati kulishuhudiwa matatizo ya usambazaji  yaliotokana na wimbi la maandamano katika ulimwengu wa kiarabu na kuchangia nchi wanachama wa IEA kuruhusu kutumika jumla ya mitungi milioni 60 ya mafuta kupunguza matatizo yalioshuhudiwa kwa usambazaji nishati. Hatahivyo, Marekani imeuza kiasi kikubwa cha mitungi ya mafuta mara kadhaa. Rais George H W Bush aliidhinisha matumizi ya akiba hiyo wakati wa vita vya ghuba mnamo 1991, huku mwanawe George W Bush aliruhusu kuuzwa kwa mitungi milioni 11 kufuatia kimbunga Katrina. Lakini manufaa ya kuweka akiba hiyo kubwa wakati ambapo uzalishaji nishati Marekani umeimarika umehojiwa. baadhi huko Washington wamewahi pia kupendekeza kuiondoa akiba hiyo kabisa. Ripoti ya uwanjibikaji wa serikali ilipendekezo hilo mnamo 2014, ikisema itachangia kushuka kwa bei ya mafuta katika vituo kwa manufaa ya watumiaji nchini . Mnamo 2017 utawala wa Trump ulijadili kuuzwa kwa nusu ya akiba hiyo  kusaidia kukabiliwa na nakisi ya serikali. Chini ya utawala wa rais Bill Clinton, mitungi milioni 28 iliuzwa mnamo 1997 kama sehemu ya hatua ya kupunguza nakisi ya serikali."	https://www.bbc.com/swahili/habari-49724136
entertainment	Tazama baadhi ya picha bora Afrika 2020	Baadhi ya picha za Afrika zilizotia fora mwaka 2020: Picha kwa hisani ya AFP, Getty Images na Reuters	https://www.bbc.com/swahili/habari-55516423
religion	Vijana wanaotaka kujiunga na Islamic State kukimbia umaskini	"Ahmed bado ni kijana mdogo lakini badala ya kusoma, kila siku anaenda kazini. Anaishi katika mji wa Lebanon wa Tripoli, kaskazini mwa nchi, mojawapo ya maeneo maskini zaidi katika Mediterania. Licha ya masaa anayoweka, anapata dola chache tu kwa wiki.Anahitaji kumsaidia mama yake mgonjwa, lakini kazi yake ngumu haimruhusu kupata pesa za kutosha kuwalisha wote wawili. Hisia hiyo ya kukosa tumaini ilimfanya atafute njia ya kutoka. Akiwa kwenye mgahawa wa Intaneti mjini Tripoli, alianza kuzungumza na mtu ambaye alimwambia kuwa alikuwa mwajiri wa Islamic State, wanamgambo wenye itikadi kali wa Kiislamu wa Sunni ambao wakati fulani walidhibiti maeneo makubwa ya Syria na Iraq, na wamefanya ukatili na vitendo vya ugaidi. katika kanda na duniani kote. ""Nilikuwa nasoma sharia (sheria za Kiislamu), na siku baada ya siku walituambia kuhusu jihad,"" Ahmed anasema. ""Walituambia kuhusu Iraq na kundi la Islamic State (IS). Tuliipenda IS, kwa sababu ilikuwa maarufu. Mwanamume mmoja gerezani aliwasiliana nami na kusema: 'Nitakupeleka huko.' Ahmed alikuwa amefanya uamuzi. Alimwambia mwajiri huyo kwamba alitaka kujiandikisha, kuondoka Lebanon na kusafiri kupigana na kundi hilo nchini Iraq na Syria. Lakini, ndani ya saa chache, polisi walimkamata. Maafisa wa kijasusi wa jeshi la Lebanon walimhoji kwa siku tano kabla ya kumwachilia. Hili lilimfanya ajutie uamuzi huo, lakini bado hajapata suluhisho la matatizo yake mengi. ""Inanifanya nitamani kujiua. Nina deni la pesa nilizokopa kununua samani za chumba changu, lakini sina uwezo wa kurudisha. Hatujui kitakachotokea siku za usoni,"" anasema. Katika mitaa ya viungani mwa mji wa Tripoli, hali ni ngumu. Hakuna umeme, maji, mafuta, dawa na ajira. Inaaminika kuwa takriban vijana mia moja wa Lebanon wamejiunga na Islamic State mwaka uliopita. Lakini sio tu kuambatana na itikadi kali inayowakisha kundi hilo. Pia wanajaribu kutoroka umaskini uliokithiri nchi yao inayokumbwa mgogoro. Wengi, kwa sababu ya ushirika wao wa kidini au malezi ya familia, wana fursa chache za kufanikiwa. Vita hivyo vya kujinusuru vimewafanya baadhi ya vijana kuchukua hatua za kukata tamaa. Nabil Sari ni jaji maarufu wa Tripoli. Amewahi kushughulikia kesi za aina hii hapo awali. ""Hawana nafasi za kazi, hawana nafasi za masomo. Na baadhi ya waliojiunga na IS ndiyo maana walitubu na kujaribu kuwasiliana na familia zao ili warudi, lakini sasa hawawezi."" Islamic State kwasasa haina nguvu iliyokuwa nayo Mashariki ya Kati. Kwa muda kundi hilo lilidhibiti maeneo nchini Syria na Iraq. Lakini lilishindwa katika vita vikali vya umwagaji damu huko Baghouz nchini Syria mnamo 2019. Lakini wachache ambao hawakuuawa au kufungwa wanaendelea kushambulia maeneo waliyowahi kudhibiti. Na, mapema mwaka huu, taarifa zilianza kuibuka kuhusu washiriki wa Lebanon katika mashambulizi hayo. Wadi Khaled, ambapo baadhi ya watu waliotoweka walikuwa wakiishi, ni kitongoji kinachokabiliwa na umaskini. Watoto hutumia siku nzima kucheza kwenye vichochoro vyenye vumbi. Kutokana na mgogoro huo, wengi hawana fursa ya kwenda shule. ""Serikali haifiki hapa,"" anaelezea Mohammed Sablouh, wakili anayewakilisha familia za vijana kadhaa."" Angalia maeneo haya ya umaskini. Hakuna anayejali. Nchi haifanyi wajibu wake kwa raia wake. Na tabaka hili la watu masikini litatumika na kuajiriwa kwa IS."" Bakr Seif alitoweka mwaka mmoja uliopita. Alikuwa amebakiza wiki kadhaa kabla ya kufunga ndoa. Ingawa alikuwa amekamatwa na kukaa gerezani kwa muda, alikuwa akijenga mustakabali na mchumba wake. Hakumwambia mama yake Umm Seif kwamba alipanga kuondoka. “Alituambia kuwa anakwenda kumuona mchumba wake na atarudi saa sita mchana,” anasema huku macho yake yakibubujikwa na machozi. ""Aliondoka na hakurudi tena."" ""Tulipata taarifa kwenye mitandao ya kijamii,"" anaendelea babake, Mahdi. ""Ilikuwa kwenye simu zetu zote. Hatukuamini. Na kisha kila mtu akaanza kupiga mayowe na kulia."" Umm Seif ananyamaza na kufuta macho yake. “Alikuwa na furaha, anajiandaa kwa harusi yake na alikuwa na furaha, alikuwa ametoka gerezani, alikuwa ni kijana mzuri sana, mwenye heshima, adabu, unaweza kufikiri nasema hivyo kwa sababu mimi ni mama yake, lakini huu ndio ukweli."" Haukupita mwezi mmoja, Umm Seif akapokea ujumbe wa sauti. Sauti mbaya iliyobadilishwa na kompyuta ilimwambia kwamba mtoto wake alikufa akiwapigania IS nchini Iraq. Ajabu, alimtaja kama ""aliyeuawa"" badala ya ""kuuawa kishahidi"", neno ambalo ujumbe wa kweli wa IS ungetumia kawaida. Wazazi wa Bakr hawaamini ujumbe huo wa sauti, wala kile ambacho mamlaka ya Lebanon imewaambia kuhusu hatima yake. Wanaamini kwamba hakuwahi kuondoka Lebanon na bado amefichwa na kuwekwa kizuizini mahali fulani nchini. Baba yake Bakr, Mehdi, anaonyesha nyumba ya mwanawe. Ni safi na nadhifu, lakini tupu, na inaonekana kutelekezwa. Chokoleti zilizofunikwa kwa dhahabu ambazo Bakr alinunua kwa ajili ya harusi yake zimesalia kwenye onyesho, bila kuliwa Jeshi la Iraq linadai kuwa Bakr aliondoka Lebanon na kusafiri kwenda huko kujiunga na Islamic State. Wanadai kwamba alishiriki katika shambulio kwenye kambi ya jeshi huko Diyala ambalo liliua wanajeshi 10. Siku kadhaa baadaye, wanamgambo tisa wa IS waliuawa katika shambulio la anga la vikosi vya Iraq. Nusu yao walikuwa Walebanon. Jenerali wa Jeshi la Iraq Yahya Rasoul Abdulla anazungumzia watu hawa wanaoondoka Lebanon na kujiunga na Islamic State kwa kutumia maneno makali. ""Ujumbe wangu kwa ulimwengu wa Kiarabu, na haswa kwa vijana wa Lebanon, ni kwamba shirika hili la kigaidi linawatumia kama lishe ya mizinga. Unaweza kuwauliza Wairaqi waliokuwa wakiishi chini ya utawala wa Dola ya Kiislamu: waliua watu, waliwabaka wanawake, Waliwafanya watumwa, waliharibu urithi, waliharibu miundombinu yote, hata waliharibu makaburi ya nabii. Msiwe chachu ya vita vyao, msitumike nao"", anathibitisha jenerali huyo. Na anaongeza: ""Jeshi la Iraq liko kila mahali. Popote ambapo shirika hili linakwenda, katika jangwa, milima, mabonde, tutawawinda na kuwaua."" Tangu kilele kilichorekodiwa mapema mwaka huu, idadi ya wanaojiunga na Islamic State imeanza kupungua. Hadithi za wale walioondoka sasa zinajulikana sana mjini Tripoli, na hilo linafanya matarajio ya kuwafuata yasiwe ya kuvutia. Lakini wakati Lebanon inaendelea kupambana na mzozo wake wa kifedha na wanasiasa wake kukwama kuunda serikali mpya miezi kadhaa baada ya uchaguzi wa nchi hiyo, maisha hayawi rahisi. Na kwa hivyo, waajiri wa Islamic State wanaendelea kukusanyika kwa matumaini ya kuvutia kizazi kipya cha vijana wa Lebanon walionyimwa haki."	https://www.bbc.com/swahili/articles/c97q2qnjqdyo
health	Virusi vya corona: Mucormycosis 'kuvu nyeusi’ inayowalemaza wagonjwa wa Covid India	"Jumamosi  asubuhi,  Dkt  Akshay Nair,  ambaye ni daktari bingwa wa upasuaji wa macho mwenye makao yake Mumbai alikuwa anasubiri kumfanyia upasuaji mwanamke mwenye umri wa miaka 25 ambaye alikuwa amepona  Covid-19  wiki tatu zilizopita. Ndani ya chumba cha upasuaji tayari mtaalamu huyo  wa macho, masikio na pua alikuwa anaendelea na kazi kumshugulikia mgonjwa wa kisukari. Alikuwa ameingiza mrija ndani ya pua na alikuwa anatoa nyama iliyokuwa imepata maambukizi ya  kuvu ya mucormycosis, aina nadra ya maambukuzi ya kuvu,  lakini hatari. Maambukizi haya yanayoua huathiri pua, macho na wakati mwingine huushambulia ubongo. Baada ya kumaliza mafunzo yake ya chuo, daktari, Nair angefanya upasuaji wa saa tatu wa kuondoa jicho la mgonjwa. ""Nitakua nikitoa jicho lake ili kunusuru maisha yake. Hivyo ndivyo ugonjwa huu unavyokuwa ,"" Dkt Nair anasema. Wakati wimbi kali la pili la maambukizi ya Covid-19 linaloua watu likiikumba India, madaktari sasa wanaripoti ongezeko la haraka la visa vya maambukizi ya  nadra ya kuvu -ambao pia huitwa  ""black fungus"" - miongoni mwa wagonjwa waliopona  Covid-19. Mucormycosis ni nini? Mucormycosis ni maambukizi ya nadra sana.  Hutokea pale mtu anapokaa katika mazingira ya ukungu unaofanana na kamasi ambao kwa kawaida hupatikana katika udongo, mimea, mbolea na matunda yaliyooza, na makamasi ya watu wenye afya,"" anasema Dkt Nair. Huathiri pua, ubongo na mapafu na unaweza kutishia maisha kwa watu wenye maradhi ya kisukari au wenye tatizo kubwa la ukosefu wa kinga mwilini kama vile, watu wenye magonjwa ya saratani au  HIV/UKIMWI Madaktari wanaamini   mucormycosis,  ambayo kwa ujumla  ina uwezekano wa kuua kwa kiwango cha  50%, huenda husababishwa na matumizi ya homoni zinazotengenezwa na binadamu (steroids), tiba ambayo hutumiwa kwa mtu mgonjwa wa Covid-19 ambaye maisha yake yamo hatarini. Steroids hupunguza hali ya kuungua katika mapafu kutokana na Covid-19 na inaonekana kusaidia kuzuia baadhi ya uharibifu  ambao unaweza kutokea wakati mfumo wa kinga ya mwili unapohangaika  kupambana na virusi vya corona. Lakini pia zinazuia upungufu wa kinga ya mwili na kusukuma juu viwango vya sukari ya mwili miongoni mwa  wagonjwa wenye kisukari na wasio na kisukari wanapopata maambukizi ya Covid-19. Inadhaniwa kwamba kushuka huku kwa kinga ya mwili kunaweza kusababishwa na visa hivi vya kuvu aina ya mucormycosis. ""Kisukari hushusha kinga ya mwili, virusi vya corona vinaizidisha , na halafu   steroids ambayo husaidia kupambana na Covid-19  huwa kama mafuta kwenye moto kwa kuzidisha hali hiyo  ,"" anasema Dkt Nair. Dkt Nair - anayefanya kazi katika hospitali tatu mjini Mumbai, mojawapo ya miji iliyoathiriwa sana na wimbi la pili -anasema amekwisha shuhudia wagonjwa wapatao 40  wakiwa wanaugua kuvu hiyo  mwezi Aprili. Wengi wao walikuwa na ugonjwa wa kisukari  na walikuwa wamepona Covid-19 wakiwa nyumbani. Kumi na mmoja kati yao ilibidi wafanyiwe upasuaji  wa kuondoa macho yao. Kati ya Disemba na Februari, madaktari wenzake katika hospitali za miji mitano  - Mumbai, Bangalore, Hyderabad, Delhi na  Pune -waliripoti visa 58  vya maambukizi hayo. Wengi wa wagonjwa waliyapata maambukizi katika kipindi cha sku 12 na 15 baada ya kupona  Covid-19. Hospitali yenye shughuli nyingi ya  mjini Mumbai Sion,  imeripoti wagonjwa 24 wa maambukizi ya kuvu, katika kipindi cha miezi miwili,kulingana na  Dkt  Renuka Bradoo,  kuu wa kitengo cha magonjwa ya masikio, macho na koo. Kumi na mmoja kati yao ilibidi apoteze jicho , na sita kati yao walikufa. Wengi miongoni mwa wagonjwa hao walikuwa na umri wa kati wa utu uzima waliokuwa na ugonjwa wa kisukari na walipata kuvu(fungus) baada ya kupona . ""Tunashuhudia tayari visa viwili hadi vitatu kwa wiki. Ni tatizo katika kipindi hiki cha janga ,"" alisema. Dkt Nair anasema amekutana na visa visivyopungua 10 mjini Mumbai  katika kipindi cha miaka mwili iliyopita. ""Mwaka huu ni kitu tofauti,"" anasema Katika  Bengaluru, Dkt  Hegde hajawahi kushuhudia zaidi ya kisa kimoja au viwili kwa mwaka katika kipindi cha muongo mzima alichofanya kazi ya udaktari , lakini anasema pia mwaka huu visa vimeongezeka. Wagonjwa wanaougua  maambukizi ya kuvu ( fungal infection) wana dalili za  kuvimba na kutokwa damu puani, uvimbe wa jicho, kushindwa kuona vyema na hatimaye, kupoteza kabisa uwezo wa kuona. Kunaweza kuwa na ngozi yenye vipele vyeusi kando ya pua. Madaktari wanasema wengi miongoni mwa wagonjwa wao hufika wakiwa wamechelewa hospitalini, wakati tayari wanapoteza uwezo wa kuona, na hivyo kuwabidi madaktari kuwafanyia upasuaji wa kuyaondoa macho yao ili kuzuia maambukizi kuufikia ubongo. Katika baadhi ya wagonjwa,madaktari nchini India wanasema, wagonjwa wamepoteza uwezo wao wa kuona katika macho yao yote mawili. Na katika visa vya nadra, madaktari wamelazimika kuondoa kabisa mifupa ya taya ili kuzuia ugonjwa kusambaa  katika maeneo mengine ya mwili. Njia mojawapo ya kuzuia uwezekano wa maambukizi ya kuvu ni kuhakikisha kwamba wagonjwa wa Covid-19 - wanapopokea matibabu  na baada ya kupona wanapewa dozi sahihi na kupewa homoni za  steroids ipasavyo , anasema dokta Rahul Baxi,daktari bingwa wa maradhi ya kisukari mwenye makao yake Mumbai. Anasema aliwatibu wangonjwa wapatao 800 wenye kisukari waliokuwa na  Covid-19 mwaka uliopita, na hakuna hata mmoja wao aliyepata maambukizi ya kuvu. ""Madaktari wanapaswa kujali viwango vya sukari ya mwili baada ya wagonjwa kuruhusiwa kwenda nyumbani ,"" anasema dokta Baxi. Mgonjwa wake mwenye umri mdogo kwa wote alikuwa na miaka 27 mwanaume, ambaye hata hakuwa na maradhi ya kisukari . ""Ilitubidi tumfanyie upasuaji wakati wa wiki yake ya pili ya Covid-19  na kuondoa jicho lake. Ni pigo kwa kweli."""	https://www.bbc.com/swahili/habari-57058545
business	Wilbur Ross asema virusi vya Corona vitawapatia ajira Wamarekani wengi	Katibu wa maswala ya kibiashara nchini Marekani Wilbur Ross amesema kwamba mlipuko mbaya wa virusi vya Corona nchini China unaweza kuinua uchumi wa Marekani. Wakati wa mahojiano katika runinga bwana Ross alisema:  Nadhani vitasaidia kurudisha ajira kaskazini mwa Marekani. Kuenea kwa kasi kwa ugonjwa huo kumezua hofu kuhusu athari zake katika uchumi wa China na ukuwaji wa uchumi kwa jumla . Matamshi hayo yamepokewa kwa hisia kali kutoka kwa wakosoaji wa utawala wa rais Trump.  Akijibu swali kutoka kwa mwandishi wa runinga ya Fox kuhusu iwapo mlipuko huo ni hatari kwa uchumi wa Marekani, bwana Ross alisema: ''Sitaki kuzungumzia kuhusu mafanikio kuhusu ugonjwa huu hatari. Ukweli ni kwamba  unatoa fursa kwa biashara. Hivyobasi nadhani utasaidia kuongeza ajira kaskazini mwa Marekani'', aliendelea kusema. Baadaye wizara ya biashara iliunga mkono matamshi yake: ''Kama katibu Ross alivyoweka wazi kitu cha kwanza ni kuhakikisha kuwa virusi hivyo vinadhibitiwa na baadaye kuwasaidia waathiriwa wa ugonjwa huo. Pia ni vyema kutazama athari za kufanya biashara na taifa ambalo lina historia ya kuzuia hatari nyingi kwa watu wake na dunia nzima kwa jumla'', alisema msemaji. Matamshi hayo yamekosolewa pakubwa , huku mbunge wa chama cha Democrat, Don Beyer akichapisha katika Twitter na kuuliza ni vipi mtu anaweza kuchukua fursa ya kibiashara katika mlipuko mkubwa. Wanauchumi pia wameuliza maswali mengi kuhusu matamshi ya bwana Ross. Simon Baptist kutoka kitengo cha ujasusi cha Singapore aliambia BBC kwamba matamshi hayo yalimshangaza yeye binafsi. ''Kampuni hazitaweza kupata uwekezaji wa kipindi kirefu kutokana na mlipuko ambao huenda ukaathiri watu kwa kipindi cha miezi mitatu hadi sita'', alisema. Alisema kwamba virusi hivyo huenda vikawa na athari mbaya badala ya nzuri. ''Ukweli ni kwamba Marekani itapoteza pakubwa kwa sababu licha ya kila kitu China ni soko lake kubwa, hivyobasi iwapo uchumi wa China utapunguza kasi katika ukuwaji wake utaathiri pakubwa uchumi wa Marekani vilevile''. Virusi hivyo vipya vimetajwa kuwa janga la kiafya na shirika la afya duniani WHO  huku vikiendelea kusambaa nje ya China. Takriban watu 213 wamefariki kutokana na virusi hivyo nchini China na sasa vimesambaa hadi katika mataifa 18 mengine. Wanauchumi wamesema kwamba virusi hivyo vya Corona vinaweza kuwa na athari kubwa katika uchumi zaidi ya virusi vya SARS  vilivyozuka kati ya 2002-2003. SARS uliambukiza watu 8000 na kusababisha vifo vya watu 700 na unakadiriwa kugharimu uchumi duniani takriban  $30bn. Virusi vya Corona vimelazimu kampuni mbalimbali duniani zikiwemo zile za teknolojia , watengenezaji magari na wauzaji kufunga kwa muda nchini China huku mamlaka ikiendeleza likizo ya kusherehekea mwaka mpya na kuweka vikwazo vya usafiri katika taifa hilo.	https://www.bbc.com/swahili/habari-51325871
religion	Khadija: Mfahamu mwanamke huyu aliyemsaidia pakubwa mtume Muhammad kueneza Uislamu	"Kuna msemo unaoelezea kwamba nyuma ya kila mwanamume aliyefanikiwa kuna mwanamke pia aliyefanikiwa. Ni msemo uliomkumba mtume Muhammad. Mtume huyo aliyesifika kwa kueneza Uislamu  alifunga ndoa na wanawake zaidi ya mmoja , lakini katika kipindi muhimu cha miaka 25 ya maisha yake , alimuamini sana mwanamke mmoja. Jina la mwanamke huyo ni Khadija. Utambulisho wa Khadija kuwa mwanamke wa kwanza aliyekubali kuwa Muislamu umekumbatiwa na wengi, na hadithi ya Khadija  inawashangaza wanawake wengi wasio Waislamu. Alikuwa mwamake aliyefanikiwa kwa kiasi kikubwa kibiashara, kiumri alikuwa mkubwa zaidi ya Mtume huku akiwa  na mchango mkubwa katika Maisha ya mtume Muhammad Alizaliwa mjini Mecca katikati ya karne ya sita katika familia tajiri ambapo alihusika sana katika kufanikisha  biashara za babake. Hata baada ya kifo cha babake , Khadija aliendeleza biashara na kutoa mchango mkubwa katika ufanisi wake. Alitumia mali yake kwa maendeleo ya umma. Alitumia utajiri wake katika kuwasaidia wajane, wasiojiweza na wagonjwa mjini Mecca. Uhusiano kati ya Khadija na mtume Muhammad ulionekana muhimu katika kuenea kwa Uislamu. Mtume Muhammed hakumsaidi Khadija kibiashara tu , bali pia alimsaidia kuipanua na kuendeleza zaidi biashara yake mbali na mapenzi waliokuwa nayo kati yao . Mbali na kumsukuma kuendelea na juhudi zake za kusambaza Uislamu bi Khadija pia alimsaidia mtume kifedha. Profesa wa chuo kikuu cha Havard nchini Marekani Laila Ahmed aliambia BBC kwamba Khadija alichangia pakubwa katika harakati za Muhammad kuwa mtume. Wakati Uislamu ulipokuwa mashakani katika siku zake za kwanza , ukarimu wa Khadija ulisaidia sana katika kuivutia imani na mioyo ya wengi. Mwanamke huyo alikuwa na uwezo mkubwa na mwenye mawazo huru na njia aliyochagua ilibadilisha historia ya Uislamu. Laila anasema, ""Khadija alikuwa na mali nyingi . Alimpenda mtume Muhammad kwasababu alikuwa mtu mwaminifu . Wakati Khadija alipokuwa na umri wa miaka 40 mtume Muhammad alikuwa na umri wa miaka 25.  Kila wakati mtume Muhammad alihisi kukata tamaa , Khadija alimpatia nguvu za kuendelea. Wakati ambapo watu walikuwa hawaamini 'uwepo wa Mungu mmoja' katika mashariki ya kati, Mtume Muhammad alisimama kidete na kusisitiza kwamba Mungu{ Allah} ni mmoja. Mwaka 619 AD , Khadija alipatwa na maradhi na kufariki. Hii leo licha ya kwamba kuna mjadala  kuhusu hadhi ya mwanamke katika Uislamu , ni Mwanamke aliyehusika pakubwa katika kuenea kwa dini ya Kiislamu"	https://www.bbc.com/swahili/habari-58866889
politics	Mazungumzo yanayoongozwa na Marekani juu ya mto Nile si ya upatanishi, yasema Ethiopia	"Mawaziri wa mambo ya nje kutoka Misri, Ethiopia na Sudan wako nchini Marekani mjini Washington DC kwa ajili ya mazungumzo kuhusu ujenzi wa bwawa kubwa la maji kando ya mto Nile. Bwawa hilo linalojengwa kaskazini mwa Ethiopia, litakuwa kituo kikubwa kabisa cha kuzalisha umeme barani Afrika. Lakini Misri, ambayo inategemea maji ya mto Nile kwa 80%, ina hofu kuwa bwawa hilo litaathiri mfumo wa usambazaji maji ambao nao una changamoto kadhaa. Mazungumzo haya yatasimamiwa na Marekani kama msuluhishi baada ya msimamo uliotolewa na Misri na Ethiopia kwenye mazungumzo yaliyopita mazungumzo ambayo hayakuzaa matunda. katikati ya mzozo huo ni mpango wa kujaza bwawa hilo kuu, Ethiopia inataka kutekeleza mpango huo kwa kipindi cha miaka sita, Misri ikipendekeza muda wa miaka kumi ikihofu mradi huo utafanya Ethiopia kudhibiti maji ya mto Nile. Wiki iliyopita waziri wa Mambo ya nje wa Misri Sameh Shoukry alisema kuwa yanalenga kuvunja  "" mkwamo katika mazungumzo yanayoendelea "",  liliripotishi shirika la habari la AFP. Lakini Ethiopia hauutazami mkutano wa Washingoton kwa mtizamo huo . "" Huu sio uwaja wa mazungumzo ya kiufundi ,"" Alisema msemaji wa wizara ya mashauri ya kigeniya Ethiopia  Nebiat Getachew katika mazungumzo na BBC. ""Lakini tutakwenda kule ... na pande zote husika katika mazungumzo zitaelezea msimamo wao. Haya sio mazungumzo na Marekani haifanyi upatanishi. Hiyo haiwezi kuwa lugha sawa."" Bwana Nebiat alisema kuwa mazungumzo ya upatanishi yanafanyika baina ya ''mawaziri wa maj'', ankiongeza kuwa suluhu la kiufundi linaweza kupatikana kwa ajili ya hofu za Misri Mwezi uliopita  Waziri Mkuu wa  Ethiopia  Abiy Ahmed aliliambia bunge mjini Addis Ababa kwamba  ""hakuna msukumo unaoweza kuisimamisha  Ethiopia"" kuacha kujenga bwawa ""Ethiopia haina nia ya kuwadhuru watu wa Misri, wanahitaji kupata faida tu kutokana na bwawa'' aliongeza. Mara baada ya kukamilika, bwawa hilo litakalokuwa na uwezo wa megawatt 6000 litakalogharimu pauni bilioni tatu, lakini ujenzi huo umeathiriwa na ucheleweshaji na haijafahamika kama litaanza kufanya kazi baada ya muda wa mwisho uliowekwa na serikali mwaka 2021. Kutiwa saini kwa mkataba kuhusu ugavi wa maji Misri, Ethiopia na Sudan zilitia saini mkataba wa kwanza kuhusu ugavi wa maji katika mto Nile unaopitia mataifa hayo yote matatu. Mkataba huo unafuatia ujenzi unaoendelea wa bwawa kubwa linalojengwa na Ethiopia katika mto Nile. Ujenzi huo ulizua mzozo mkali wa kidiplomasia kati ya Misri na Ethiopia. Viongozi wa mataifa hayo matatu,walikutana jijini Khartoum Sudan kwa sherehe ya kutia saini mkataba huo ambao umetajwa kama hatua ya kwanza katika kutatua mzozo huo. Ethiopia inasema itaisaidia katika kuzalisha nguvu za umeme kwa ajili ya viwanda vyake na pia inatarajia kuuza kawi kwa mataifa jirani. Mara kwa mara Misri imepinga mradi huo ikisema huenda bwawa la Rennaissance likapunguza viwango vya maji kwa raia wake. Misri kwa upande wake inaamini kuwa ina haki za kihistoria za mto huo kufuatia mikataba ya mwaka 1929 na 1959, inayoipa asilimia 87 ya maji ya mto huo, na pia uwezo wa kupinga miradi yoyote inayojengwa katika mto Nile. Unaweza pia kutazama:"	https://www.bbc.com/swahili/habari-50312433
entertainment	Muigizaji nyota, muhusika katika filamu ya Queen of Katwe Nikita Pearl Waligwa ameaga dunia	Muigizaji wa kike aliyekuwa mmoja wa wahusika katika filamu ya Queen of Katwe, iliyoangazia mtu mwerevu kutoka maeneo ya makazi duni ya Uganda, aliekuwa anacheza chess, ameaga dunia akiwa na umri wa miaka 15, kulingana na chombo cha habari cha Uganda. Nikita Pearl Waligwa alikuwa amepatikana na uvimbe kwenye ubongo. Katika filamu ya Queen of Katwe, iliyotoka 2016, iliakisi simulizi ya kweli ya Phiona Mutesi, ambaye alianza kucheza chess akiwa na umri wa miaka 9 licha ya kwamba hakuwa anasoma na akashiriki mashindano hadi kufikia kiwango cha kimataifa. Katika filamu hiyo Lupita Nyong'o aliigiza kama mama yake, huku David Oyelowo akiwa mwalimu wake wa mchezo wa chess. Waligwa aliiigiza kama Gloria, rafiki ya Phiona ambaye alimuelezea sheria za mchezo wa chess. 2016, alipatikana na uvimbe kwenye ubongo na Mira Nair mwelekezi wa filamu ya Queen of Katwe, inasemekana kwamba alitafuta watu kuchangisha pesa ili kumsaidia katika matiba ambayo alipangiwa kupata India, huku daktari wa Uganda akinukuliwa kusema kwamba hawakuwa na vifaa stahiki kwa matibabu yake. Inasemekana kwamba mwaka 2017 alikuwa anaendelea vizuri lakini mwaka jana akapatikana na uvimbe mwingine.	https://www.bbc.com/swahili/habari-51522447
business	Urusi na Ukraine: 'Vita visivyo moja kwa moja' ni nini na kwanini Moscow inaishtuhumu NATO kuanzisha	"Vilikuwa ni ""vita moto"" vya ""Vita Baridi"". Kwa zaidi ya miongo minne, Muungano wa Sovieti na Marekani zilikuwa zikishindana vikali katika nyanja za ushawishi kote duniani bila kukabiliana katika vita vya silaha. Hiyo haimaanishi kwamba katika nusu karne hiyo hapakuwa na vita kati yao, bali vilitokea kwa ukatili na uharibifu mkubwa, lakini katika maeneo mengine na kupitia wahusika wengine. Viliitwa ""vita visivyo vya moja kwa moja au kwa kimombo proxy wars. Wiki iliyopita, Waziri wa mambo ya nje wa Urusi Sergey Lavrov aliishtumu NATO kwa kuendeleza vita kama hivyo dhidi ya Moscow. Lavrov alionya kwamba silaha za hali ya juu ambazo nchi za Magharibi zinaikabidhi kwa serikali ya Ukraine zitakuwa shabaha halali kwa vikosi vya Urusi vinavyofanya ""oparesheni maalum ya kijeshi,"" neno linalotumiwa na Moscow katika uvamizi wake dhidi ya Ukraine. ""Mabohari katika maeneo ya magharibi mwa Ukraine yamevamiwa zaidi ya mara moja [na vikosi vya Urusi]. Inawezaje kuwa vingine? NATO, kimsingi, inahusika katika vita dhidi ya Urusi kupitia (mtu wa tatu) na inampa mtu huyo silaha. Vita ni vita,"" Lavrov alisema katika mahojiano ya televisheni. Lakini ''vita visivyo moja kwa moja'' ni nini hasa na inamaanisha nini wakati Urusi inapoishtumu NATO kwa kuendeleza vita hivyo? Mzozo usio wa moja kwa moja ""Vita visivyo moja kwa mija hutokea wakati nchi inapopigana na nchi nyingine, lakini badala ya kutumia wanajeshi wake, inatumia mtu mwingine, inaweza kuwa nchi nyingine, wanamgambo au wababe wa kivita,"" Daniel Byman, Mhadhiri wa Sera ya Kigeni katika Chuo Kikuu cha Georgetown (USA) na mchambuzi mkuu wa Mashariki ya Kati katika Taasisi ya Brookings aliambia BBC Mundo. Kumbuka migogoro ya aina hii ilikuwa ikitokea mara kwa mara kati ya Marekani na Muungano wa Sovieti katika mfumo wa Vita Baridi wakati, kwa mfano, kulikuwa na wapinzani katika vita vya wenyewe kwa wenyewe katika maeneo kama Somalia au Ethiopia na kila mamlaka kuu iliunga mkono moja wa vita, ili washindane kupata ushawishi kupitia vita hivyo visivyo vya moja kwa moja. Vita kama hivyo pia vilitokea barani Asia, Mashariki ya Kati, na Amerika Kusini Vladimir Rauta, Profesa wa Siasa na Uhusiano wa Kimataifa katika Chuo Kikuu cha Reading  (Uingereza), anaonyesha kwamba uingiliaji kati huu unaweza kufanywa kwa njia tofauti. ""Msaada huu unaweza kupatikana kupitia uhamishaji wa silaha, taarifa za kijasusi au ufadhili. Njia ya kawaida ya usaidizi ni kutoa hifadhi, eneo salama,"" anaiambia BBC Mundo. ""Vita visivyo vya moja kwa moja hutumia njia hizi zote, lakini haipeleki wanajeshi, kwa sababu serikali inapochangia wanajeshi tayari inakuwa uingiliaji wa moja kwa moja wa kijeshi,"" Rauta anasema. Madai ya Lavrov kwamba NATO inajihusisha na Ukraine katika mgogoro dhidi ya Urusi yashawahi kutolewa na  Leon Panetta, ambaye ashawahi kuwa Wazri wa Ulinzi wa Marekani  na Mkuu wa Shirika la ujasusi la Marekani CIA, wakati utawala wa Barack Obama. ""Hivi ni vita vya visivyo moja kwa moja dhid ya Urusi, tuseme au tusiseme,"" aliambia shirika la habari la Bloomberg katikati mwa mwezi Machi. Katika mahojiano na BBC Mundo wiki iliyopita, Panetta alielezea msimamo wake kwa kuangazia Marekani na washirika wake wa NATO katika upinzani wao dhidi ya uvamizi wa Urusi nchini Ukraine. ""Wanafanya kila wawezalo kuhakikisha Urusi inajutia uvamizi huu. Wameweka vikwazo vikali vya kiuchumi dhidi ta Urusi. Wanatoa silaha kwa Uraine ili kuisaidia kukabiliana na wavamizi wa Urusi na pia wanaziimarisha nchi za NATO ili kutangaza wazi kuwa zitapinga uvamizi wowote kutoka kwa Urusi,"" alisema. ""Ukizingatia kiwango ambacho Marekani na washirika wetu wanafanya kila wawezalo kusaidia Ukraine katika vita vyake dhidi ya Urusi, unaweza kusema kwamba hii ni sawa na vita visivyo moja kwa moja,"" aliongeza. Panetta pia aliangazia matamshi ya hivi karibuni ya Waziri wa Ulinzi wa Marekani Lloyd Austin, ambaye wiki iliyopita alisema moja ya malengo ya vita hivi ni kuona Urusi inadhoofishwa. Kauli hizo ziliibuka katika mkutano na waandishi wa habari nchini Poland ambapo afisa huyo wa Marekani alipoulizwa kufafanua ikiwa malengo ya sasa ya Washington ni tofauti na yale yalivyowekwa mwanzoni mwa uvamizi huo. ""Tunataka Ukraine ibaki kuwa nchi huru, nchi ya kidemokrasia yenye uwezo wa kulinda eneo lake huru. Tunataka kuona Urusi inadhoofika hadi haiwezi kufanya kitendo cha aina hii kwa kuivamia Ukraine,"" Austin alijibu. Baada ya kuanza kwa uvamizi wa Ukraine, Bunge la Marekani liliidhinisha msaada dola za milioni 3,500 kwa nchi hiyo, ambazo kwa mujibu wa Ikulu ya Marekani, zinakaribia kuisha, na serikali ya Biden iliomba msaada mwingine wa dola  33,000 Alhamisi hii  ili kusaidia kupigana vita. Washington imewasilisha risasi na silaha za kila aina, ikiwa ni pamoja na mifumo ya kuzuia ndege na vifaru, helikopta, ndege zisizo na rubani na virusha maguruneti, kwa serikali ya Volodymyr Zelensky. Kwa mujibu wa Katibu Mkuu wa NATO Jens Stoltenberg, Muungano huo kwa kufikia sasa umetumia zaidi ya dola bilioni 8 za msaada kwa kijeshi kwa Ukraine. Vita na propaganda Alhamisi iliopita, Rais wa Marekani, Joe Biden, alipinga wazo kwamba nchi yake au NATO inashiriki katika vita vya visivyo vya moja kwa moja dhidi ya Urusi. ""Sio kweli na inanitia wasiwasi, kwa sababu inaashiria kukata tamaa na Urusi inadhalika kwa kushindwa vibaya na kutoweza kufanya kile ambacho walisema watafanya. Nadhani hasemi ukweli bali anatafuta kisingizio cha kushindwa kwao,"" alisema. ""Badala ya kusema kwamba Ukraine wana uwezo fulani wa kudhibiti vikosi vya Urusi wanafanya hivi, wanawaambia watu wao kwamba Marekani na NATO zinahusika katika kuondoa wanajeshi na vifaru vya Urusi, na kadhalika."" ""Lavrov amekosea kabisa. Marekani na Umoja wa Ulaya wanatoa msaada wa kijeshi na kiuchumi kwa serikali halali ya Ukraine. Hili ni jambo la kisheria kabisa. Ni washirika na washirika wanaosaidiana,"" mtaalam huyo alisisitiza. Byman pia alipinga kauli ya Lavrov kwa kuashiria asili ya mzozo huo. ""Urusi ilianzisha vita hivi na NATO inasaidia Ukraine kujilinda. Kwa hivyo sio kwamba NATO ilitaka kupigana na Moscow. Kwa kweli ni vita ambayo Urusi ilianzisha,"" alisema. ""Inawezekana kwamba Marekani au mataifa mengine yana malengo zaidi ya kuilinda Ukraine,"" alisema, akiashiriaa matamshi ya Waziri wa Ulinzi wa Marekani Lloyd Austin. ""Lakini kando na hilo, asili ya mzozo huu sio ule wa vita vya kutumia mtu wa tatu, bali ni uvamizi wa Urusi dhidi ya nchi nyingine ambayo inajilinda kwa msaada wa nchi zingine,"" aliongeza. Wote wawili Byman na Rauta walikubaliana kwamba, kwa kutumia mfano halisi unaodhihirika katika jukumu ambalo Moscow imetekeleza nchini Ukraine katika miaka ya hivi karibuni. ""Ikiwa kuna nchi ambayo inaendeleza vita visivyo vya moja nchini Ukraine, ni Urusi, ambayo kutoka 2014 imekuwa ikiwaunga mkono waasi wanaotaka kujitenga kusini mashariki mwa Ukraine. Moscow iliunda hali hii kupitia vita visivyo vya moja kwa moja ambavyo imeanzisha dhidi ya Kiev, Rauta alisisitiza."	https://www.bbc.com/swahili/habari-61303611
religion	Siku ya Ijumaa Kuu na siku kuu ya Pasaka zina maana gani?	Ijumaa kuu ni siku ambayo Wakristo duniani kote wanakumbuka kuteswa kwa Yesu kristo miaka mingi iliyopita. Mchungaji wa Kanisa Kuu la Kilutheri Tanzania Usharika wa Kijitonyama Dkt. Eliona Kimaro anawakumbusha Wakristo duniani kote juu ya umuhimu wa siku hii katika imani ya Kikristo  kama alivyozungumza na Scolar Kisanga. Picha na Frank Mavura.	https://www.bbc.com/swahili/habari-61115946
technology	Barua kutoka Afrika: Jumbe za WhatsApp kwa akinamama wa Nigeria zimekuwa kero	"Katika mfulululizo wa barua kutoka Afrika, mwandishi wa vitabu vya simulizi nchini  Nigeria, Adaobi Tricia Nwaubani anasema watoto siku hizi wanalazimika kuondoa sauti wa ujumbe wa  WhatsApp kutoka kwa mama zao. Ni miaka michache tu iliyopita, mchekeshaji mmoja nchini humo aliwasema kwa utani akinamama wa makamu wa Nigeria na tabia zao kutuma simu kwa muda mrefu. Inawezekana wanahitaji watoto wao wawasaidie kuandika ujumbe na kuutuma, au kufungua akaunti na kusoma barua pepe zao. Na sababu zao za kila mara wanapokuta mtu alipiga simu na kumkosa wanasema  ""simu yangu ilikuwa kwenye mkoba."" Siku hizi, utani huo umekuwa kwa wamama wa Nigeria na namna wanavyowasiliana kwenye WhatsApp, mtandao ambao ni maarufu zaidi barani Afrika. Mchekeshaji wa Nigeria  kama Maraji amekuwa akitumia tabia yao hiyo kama utani . ""Mama yangu huwa anakaa muda wote wa asubuhi kwenye WhatsApp,"" alisema Udo mwenye miaka 39- ambaye nyumbani kwake ni Lagos. ""Muda wote anapokunywa kifungua kinywa au chai huwa anaangalia picha za watu zilizowekwa kwenye  whatsapp ."" Tofauti na kwenye mtandao wa Twitter na Instagram, WhatsApp inaweza kufanya kazi hata kama intaneti ni ya chini katika maeneo mengi ya  Nigeria. Whatsapp haiitaji mtu kuwa na maelezo ya mtu au neno la siri kufungua, hivyo inawafanya waweze kutumia mtandao huo kiurahisi na kiukweli kwao , WhatsApp ndio mtandao wao. Malalamiko yaliopo kwa vijana wa Nigeria kuhusu idadi ya meseji  ambazo wanapokea kutoka kwa mama zao ambao wanatumia mtandao wa WhatsApp ni nyingi. ""Ukiamka tu unakutana na video 10 kutoka kwa mama yako ,""  Ihuoma, 41 mkazi wa  Abuja Nigeria. ""Kila ujumbe unaanza kwa kusema : 'Lazima uangalie hii!' 'Hii inaweza kumsaidia mtu!' Hayo ndio maneno ya mwanzo."" 'Kushirikishana ujuzi' Lakini mama yangu mwenye umri wa miaka  76-, Patty, aliniambia kuwa jumbe zote huwa ametumiwa  na huwa anatuma kwangu zile ambazo anaona zinanifaa"". ""Huwa situmi jumbe za aina moja kwa kila mtu, ninaangalia maudhui yake,"" alisema. ""Huwa natuma jumbe hizo kwa watoto wangu, ni kama elimu na kuchangamsha akili zao na nnataka wapate ujuzi na kujua wengine wanafanyaje mambo. Ni kama semina ninayotaka wanangu waipate."" Tangu Ihuoma atoe sauti kwa meseji za  WhatsApp ambazo anatumiwa na mama yake na mara chache huwa anafungua meseji hizo. Kwa akinamama wengi Nigeria suala la kutuma katika matangazo ujumbe alioandika mwenyewe kwa WhatsApp ni kubwa sana. Inawafanya  kupeleka maombi, ushauri na maoni yao. Mwanamke mmoja alilalamika kwenye Twitter kuhusu tabia ya mama yake kuweka vitunguu katika kila pembezoni mwa nyumba  ili kuondoa sumu, na mama yake alidai kupata ujuzi huo kwenye WhatsApp. ""Katika kundi la whatsapp la familia , mama yangu huwa anatuma meseji nyingi kwangu na ndugu zangu kuhusu masuala ya afya na ushauri wa mambo mbalimbali ,"" alisema Udo. ""Na ukimuuliza baadhi ya maswali anakwambia jaribu kutumia  na utaona matokeao yake.'"" Jumbe za tahadhari za watoto kuibiwa au matukio mbalimbali ya uhalifu na kusisitiza kuwa tunapaswa kuwa makini. ""Meseji hizo nyingi zilinifanya kutoka katika kundi la familia,"" Udo alisema. ""Kaka yangu alimfungia mama asimtumie meseji tena jambo ambalo lilimuuma sana mama yangu. Lakini shida hata ukimwambia usitume hasikilizi anatuma tena."" Watu wengi wameniambia wamewafungia WhatsApp za mama zao bila kuwajulisha. ""Niliwahi kuhusika na mjadala mtandaoni kuhusu suala hili,"" Ihuoma alisema. ""Baadhi ya watu walitoa maoni kuwa wanataka kuwafungia mama zao wasiwatumie ujumbe wa whatsapp tena  lakini hawawezi kufanya hivyo kwa mtu ambaye amewabeba miezi tisa tumboni.."" Walikuwa wamechoka kupata meseji za tahadhari, mifano ya kidini, wataalamu wa afya kuzungumzia jambo fulani kwa kutoa hatari zakemfano ugonjwa wa kansana namna gani nguo ya kubana inavyoweza kusababisha shambulio la moyo. Simulizi nyigi zisizo za kweli au uelekeo sahihi. Taarifa zote zilikuwa na picha na video. Upatikanaji wa intaneti nchini Nigeria umefanya wanaigeria kuwa na maajabu mengi mtandaoni na picha nyingine huwa za kutengeneza. Na kuwaaminisha watu kuwa mambo hayo yametokea au taarifa hizo za kweli kwa sababu wanaona picha. ""Mama yangu aliwatumia ndugu zangu picha ya video ya mnyama wa kutisha jamii ya mjusi(dragon)- akielea angani "" alisema  Grace, 41 anayeishi Lagos. ""Aliwaambia kuwa hicho ni kirusi cha corona kinaondoka duniani."" Grace alihamaki kuona mama yake ambaye ana elimu nzuri tu kuamini mambo kama hayo, mama yake mwenye miaka  76-alikuwa ameamini kabisa kuwa kirusi cha corona kimepigwa picha kikiondoka angani huko katika mji wa China wa Wuhan. ""Alinihoji nimejuaje kuwa video ile sio ya kweli, 'Mama, virusi vya corona haviwezi kupaa!' tulimcheka tu ."" Ni ngumu mara nyingine kuwaelimisha kuhusu ukweli wa video hizo na hata isiwezekane kumweleza kitu chochote tofauti  na mara nyingine huwa ananiona kuwa nimekuwa mkali kwake au nmemdharau"". ."""	https://www.bbc.com/swahili/52807855
politics	Zimbabwe bila Robert Mugabe: Nini kimebadilika?	"Hali ya hofu bado imetanda nchini Zimbabwe, miaka mitano baada ya mtawala wa muda mrefu Robert Mugabe kuondolewa madarakani. Wakati nchi inaadhimisha hatua hii muhimu, watu wachache wako tayari kuzungumza kwa uwazi iwapo serikali iliyochukua mamlaka imetimiza ahadi yake ya mabadiliko, iwe ni katika suala la kuinua viwango vya maisha au kudumisha haki za binadamu. ""Najishughulisha na mambo yangu,"" mchuuzi mmoja ambaye hakutaka jina lake litajwe aliambia BBC. ""Watu wanaozungumza mawazo yao - wengine huishia gerezani. Kwa hivyo, mimi hujishughulisha na ya kwangu na kufanya kile ninachopaswa kufanya ili kuishi."" Ni mabadiliko madogo yameshuhudiwa kuhusiana na suala hili tangu kuondoka kwa Rais Mugabe. Watu wa kawaida na wakosoaji bado wanakamatwa kwa kumtusi rais, wanasema wanasheria wa haki za binadamu. Tendai (si jina lake halisi) anauza mboga kutoka kwenye buti ya gari lake - sabuni ya kufua, marashi, vitafunwa na mafuta ya kupikia vyote vimepangwa vizuri. Ijapokuwa amehitimu wa chuo kikuu nani mtaalamuwa  masuala ya masoko na usimamizi wa rasilimali watu, anasema kuwa kuuza bidhaa mitaani ndiyo njia pekee ya kujikimu kwa sababu kazi hazipatikani. ""Mambo ni yale yale au mabaya zaidi tangu Robert Mugabe alipoondoka. Lakini bado nina matumaini kuhusu siku zijazo,"" anaongeza. Mfumuko wa bei umefikia asilimia 268 - mara nyingi zaidi kuliko ilivyokuwa wakati Mugabe alipoondoka madarakani, kulingana na data kutoka shirika la takwimu la taifa la Zimbabwe. Wakati huo huo, idadi ya Wazimbabwe wanaokabiliwa na umaskini imeongezeka karibu mara mbili - kutoka 30% mwaka 2017 hadi 50% wakati wa janga la corona, inasema Benki ya Dunia. Hii imefanya watu wengi zaidi kukata tamaa. Harare imejaa wafanyabiashara wasio rasmi, wengi wao watu wengi wa tabaka la kati wanaouza bidhaa kutoka kwa magari yao. Mwanamke mmoja anauza nyama iliyofungwa kwenye karatasi za plastiki kwa wateja wanaofika kwa miguu au kwa gari ili kupata chakula - wengine wakilipa kama dola 0.50 (£0.42) kwa wakati mmoja. ""Binafsi, sikuwa miongoni mwa watu waliofurahia Mugabe alipojiuzulu. Watu hawakujua kwamba walikuwa wakisherehekea maafa yanayokuja,"" mchuuzi huyo wa nyama aliambia BBC. ""Walidhani baada ya Mugabe kuondoka watapata mkate na siagi, mayai na maziwa - lakini sivyo ilivyotokea."" Watu walifurika katika Mitaa ya Harare kusherehekea kujiuzulu kwa Bw Mugabe mnamo 21 Novemba 2017. Wiki moja kabla ya vifaru vilikuwa vimeingia katika mitaa ya mji mkuu huku jeshi lilipokamata shirika la utangazaji la umma na kumweka rais huyo mwenye umri wa miaka 93 chini ya kizuizi cha nyumbani. Aliyekuwa makamu wa rais wa Mugabe, Emmerson Mnangagwa, aliibuka shujaa aliyesimama dhidi ya mwanasiasa huyo. Aliapa kukomesha siasa mbaya na zenye mgawanyiko wa ndani, kugeuza uchumi na kurekebisha uhusiano uliovunjika na mataifa ya Magharibi. Hata hivyo, wakosoaji walieleza kuwa amekuwa akifanya kazi kwa karibu na Bw Mugabe kwa miaka mingi na amekuwa akishutumiwa kwa jukumu kubwa katika baadhi ya maovu mabaya zaidi ya enzi ya Mugabe, na kujiuliza iwapo kweli yeye ndiye mtu wa kuleta mabadiliko. Chama cha Bw Mugabe Zanu-PF kilisalia madarakani. ""Niliingia serikalini kwa sababu niliipenda nchi yangu na sio mapinduzi,"" alisema mwandishi na mwanasheria aliyeshinda tuzo hiyo Petina Gappah, wakati wa majadiliano ya mtandaoni na taasisi ya kisiasa ya SAPES Trust ili kukagua enzi ya baada ya mapinduzi. Alikuwa ameajiriwa kama mshauri wa ushiriki wa kimataifa katika wizara ya mambo ya nje lakini ilihudumu kwa miezi 18 tu. Anasema aliondoka kwa huzuni, si kwa hasira na kukata tamaa, si kwa uchungu. ""Viongozi wengine waliiita muujiza, tulihisi kwamba kitu kipya kinakuja - kwa bahati mbaya hakikuja,"" alisema. Ziara ya wiki iliyopita ya wajumbe wa Jumuiya ya Madola inayozingatia kurejeshwa kwa Zimbabwe inaashiria kuwa kumekuwa na mabadiliko chanya tangu Rais Mugabe aondoke. Ziara kama hiyo hapo awali isingewezekana. Zimbabwe ilijiondoa katika Jumuiya hiyo mwaka 2003 ikilaumu kile ilichokiita ""muungano usio na heshima wa Anglo-Saxon dhidi ya Zimbabwe"". Mwaka mmoja kabla, Zimbabwe ilikuwa imesimamishwa kazi kwa ukiukaji wa haki za binadamu ikiwa ni pamoja na unyakuzi wa mashamba yanayomilikiwa na wazungu na mateso dhidi ya wanachama wa upinzani. Kuingia tena kwa Zimbabwe katika Jumuiya ya Madola kutakuwa ushindi wa kiishara kwa serikali ya Rais Mnangagwa - ishara kwamba ugomvi wake na Uingereza kuhusu ardhi umekwisha, wachambuzi wameiambia Gappah. Chama kikuu cha upinzani - Citizen's Coalition for Change (CCC) - kinataka masharti ya awali kuwekwa kabla ya Zimbabwe kujiunga tena, ikitoa mfano wa kuendelea kuteswa kwa wanachama wake, waandishi wa habari na wakosoaji wengine wa serikali. Katika wiki ya ziara ya Jumuiya ya Madola, wanachama 15 wa CCC akiwemo mbunge Godfrey Sithole hatimaye waliachiwa kwa dhamana baada ya kuzuiliwa jela miezi mitano kwa madai ya kuchochea ghasia za umma katika mapigano na wafuasi wa serikali huko Nyatsime, kusini mwa Harare, hatua ambayo wanasema ni ya kisiasa. Job Sikhala, mbunge mwingine, bado yuko kizuizini kwa tuhuma hizo hizo. Wakati ujumbe wa Jumuiya ya Madola ukiongozwa na msaidizi wa katibu mkuu Luis Franceschi ulisema Zimbabwe imepata ""maendeleo ya kuvutia sana"" katika kufikia masharti, nchi wanachama zitapaswa kuzingatia kama mageuzi ya kiuchumi, haki za binadamu na uchaguzi yanatosha kurejeshwa. Katika hatua hii, serikali ya Zimbabwe inasalia na matumaini. ""Tumefanya kila linalowezekana ili kupokelewa tena - kuna nchi katika Jumuiya ya Madola ambazo zinaweza kulinganishwa na sisi,"" anasema msemaji wa Zanu-PF Nick Mangwana. Lakini biashara zingine zinasema kumekuwa na mabadiliko chanya. Pato la Taifa limepanda kutoka dola bilioni 17.5 (£14.8bn) mwaka wa 2017, hadi dola bilioni 20.2 mwaka jana. ""Serikali hii inajali zaidi mahitaji ya biashara. Wanaweza kufanya zaidi lakini huwezi kulinganisha na serikali iliyopita,"" anasema Kurai Matsheza, ambaye ni ŕais wa Shiŕikisho la Viwanda la Zimbabwe. Anasema ni kampuni chache zilizofungwa ukilinganisha na  enzi ya Mugabe, akiongeza, ""kuadiliji sera, udhibiti wa bei hauko katika kiwango sawa na ilivyokuwa."" Serikali imeelekeza mamilioni ya dola katika uwekezaji, haswa katika madini. Kampuni kubwa ya Platinum ya Zimplats itawekeza $1.8bn katika kipindi cha miaka 10 ijayo, kufuatia mazungumzo na serikali. Wakati huo huo, mchimba madini wa China Zhejiang Huayou Cobalt anatazamiwa kuwekeza dola milioni 300 katika mgodi wake wa lithium. Mradi wa chuma uliokwama chini ya Mugabe umefufuliwa. Sekta ya kilimo cha mboga iliyokuwa imeporomoka sasa imeimarishwa kufuatia uwekezaji katika kilimo cha umwagiliaji mashamba maji. Uzalishaji wa ngano uko katika kiwango cha juu katikai kipindi cha miaka 17. Barabara na mabwawa yanakarabatiwa na kujengwa. Licha ya hayo,  bado hatua hizi hizijawazuia vijana wa Zimbabwe kufanya kila wawezalo kwenda mahali pengine kutafuta maisha. Kwa hiyo serikali inafanya nini kuhusu hilo? ""Sasa asilimia 50 ya mapato yanaelekezwa kwenye uwekezaji wa mtaji - ili kuboresha maisha ni lazima uboreshe matokeo hivyo serikali ilibidi ielekeze nguvu yake kwenye miundombinu,"" anasema msemaji wa serikali Bw Mangwana. ""Word Bank inasema nchi imefikia hadhi ya kipato cha kati, maana yake mapato yameimarika. Hatujafika tunakokwenda, tulichonacho ni kazi inayoendelea,"" anaongeza. Lakini Ranga Mberi, mhariri wa tovuti ya habari za biashara Newzwire, anasema juhudi zaidi inahitajika. ""Wakati ni vizuri kuzungumzia ukuaji na uwekezaji katika madini, cha muhimu ni kile kilicho kwenye meza ya chakula na kwenye mifuko ya watu."" ""Mfumuko wa bei ni suala kubwa ambalo watu watatumia kumhukumu [Mnangagwa],"" anaongeza. ""Ukweli ni kwamba kila kitu kinapaswa kutafsiriwa kwa tumbo lililoshiba. Na huo ndio mtihani mkubwa kwa Bw Mnangagwa kuelekea 2023."""	https://www.bbc.com/swahili/articles/c4nk31xxgzjo
health	Je, unafahamu kuwa, kukaa kwa muda mrefu mahali pamoja ni hatari ya kwa afya yako?	"Je, unafahamu kuwa, kukaa kwa muda mrefu mahali pamoja ni hatari ya kwa afya yako? Shirika la Afya Ulimwenguni WHO linakadiria kuwa takribani watu milioni 3.2 kila mwaka hufariki dunia kwa sababu ya kukosa kufanya mazoezi. Tatizo hilo sasa linaukumba ulimwengu mzima. Misongamano ya magari, kazi za ofisini, kutazama televisheni, kurambaza kwenye mitandao ya intaneti ni baadhi ya mambo ambayo huwafanya watu kukaa mahali pamoja kwa muda mrefu. Wanasayansi wanasema kuwa mwili wa mwanadamu uliumbwa kwa sababu ya kutembea ama kusonga, lakini leo, mwanadamu hafanyi mazoezi kama zamani. Zamani mwanadamu alitembea kwa muda mrefu. Mwanadamu alibeba mizigo. Mwanadamu alishiriki mambo mengi bila ya kutumia mashine na teknolojia. Daktari Mounir Dia wa Senegal anasema kuwa: ""Kuna viungo vingi vya mwilini ambavyo huathiriwa kwa kukosa kufanya mazoezi."" Anaongeza kusema kuwa, ""mtu asipoyafanya mazoezi, kuna uwezekano mkubwa wa mapigo ya moyo wake kuongezeka na ni rahisi kupata magonjwa ya moyo."" Hivyo, mazoezi husaidia kuimarisha mapigo ya moyo na kinyume chake ni kweli, mishipa ya damu huathiriwa, hivyo kuathiri moyo, daktari Dia anasema hali huwa hivyo iwapo mmoja hatafanya mazoezi. Ujio wa teknlojia na uvumbuzi wa mashine umempunguzia na kumrahisishia mzigo mwanadamu. japokuwa hilo ni jambo zuri kwa upande mwingine, linamuweka mwanadamu kwenye hatari. Kwa mujibu wa Shirika la Afya Ulimwenguni, robo ya watu wazima ulimwenguni hawafanyi mazoezi. Kile ambacho hawafahamu ni kuwa kutokufanya mazoezi au kukaa kwa kipindi kirefu ni kujichimbia kaburi. Inakadiriwa kuwa unapokaa kwa zaidi ya saa nane kwa siku, unastahili kufanya mazoezi ya dakika 60 -75 kila siku, ili kufidia muda uliokuwa umeketi. Massata ni mfanyabiashara jijini Dakar, mji mkuu wa taifa la Senegal. Anasema kuwa alianza kufanya mazoezi ili kuboresha hali yake ya afya. Uamuzi huo umebadilisha maisha yake.  Anasema kuwa, miaka sita iliyopita alikumbwa na ugonjwa. Ugonjwa huo huathiri maini. ""Nilikuwa nahisi maumivu mgongoni."" Anasema Massata, huku akiwa ametulia. Daktari alimfahamisha kufanyiwa uchunguzi kwenye figo zake. Kwa bahati nzuri, matokeo ya uchunguzi yalibainisha kuwa hakuwa na tatizo lolote kwenye figo zake. Kwa bahati mbaya uchunguzi uligundua kuwa alikuwa na mafuta kwenye maini yake. Aliamua kuanza kuyafanya mazoezi kila siku, baada ya miezi mitatu alirudi kufanyiwa uchunguzi tena. ""Uchunguzi wa daktari uligundua kuwa maini yangu yalikuwa yanaanza kurejea kawaida."" Massata ananifahamisha huku akitabasamu. Anakiri kuwa mazoezi yalimsaidia kupunguza uzito. Mara ya pili aliporudi kuchunguzwa na daktari wake, alifahamishwa kuwa ini lake lilikuwa sawa kabisa bila ya matatizo. Ugonjwa aliokuwa akiugua ni kuwa ini huzungukwa na mafuta. Mara nyingi watu wenye ugonjwa huo, huwa hawaoneshi dalili zozote. Hadi kufikia sasa hakuna dawa au matibabu ambayo yamethibitishwa kuponya ugonjwa wenyewe. Hata hivyo mabadiliko ya tabia ya kula pamoja na mazoezi ya mara kwa mara ni dawa mjaarabu kwa mujibu wa matabibu. ""Kabla nianze kufanya mazoezi, nilikuwa na uzani wa kilo 86, lakini sasa uzani wangu ni kilo 76. Mazoezi yalinasaidia kupoteza kilo 10 kwa kipindi cha miezi mitatu."" Massata anasema huku akionekana akiridhishwa na hali yake sasa. Anaafiki kuwa mazoezi yana nafasi kubwa sana maishani mwake sasa. Zamani hakuwa na muda alioutenga kwa ajili ya mazoezi lakini sasa anasema, ""mimi hufanya mazoezi kuanzia Jumatatu hadi Ijumaa. Tangu agundue umuhimu wa kufanya mazoezi, Massata, hajawahi kuwa mvivu katika maisha mapya aliyoanza kuyaishi. ""Hapa huwa ninakuja kufanya mazoezi kuanzia siku ya Jumatatu hadi Ijumaa, isipokuwa mwishoni mwa juma. Misuli inahitaji kupumzika ili ikue."" Massata ananifahamisha huku akiwa kwenye eneo ambalo hufanyia mazoezi akiwa na nguo za mazoezi. Baada ya mazungumzo, mara Massata ananifahamisha kuwa kocha wake kwa jina Lamine ndiye mwokozi wake. Bila Lamine hali yake ingekuwa mbaya mno. ""Nazungumzia umuhimu wa kuwa na mahusiano mema."" Massata ananifahamisha kisha anamuita kocha wake. Kisha kocha wake anafika huku akiwa mwingi wa tabasamu, ""wakati mwingine sikumuona akija kufanya mazoezi. Ukweli ni kuwa alikuwa anatibiwa hospitalini. Aliporejea mazoezini aliniambia alikuwa ana furaha kubwa."" Lamine anasema, kisha anaendelea kuzungumza, ""nilimuuliza, nini kilichofanyika?"" Massata alimkumbatia na kumfahamisha kuwa, amepona. Amepona kwa ukamilifu. Shirika la Afya Ulimwenguni linapendekeza mazoezi ya dakika 30 kwa watu wazima na saa moja kwa watoto. Bila hivyo, inachukuliwa kuwa hufanyi mazoezi. Hata hivyo daktari Dia anasema kuwa mazoezi ya kila siku humsaidia mtu kufidia muda ambao alikuwa ameketi kwa kipindi kirefu. Anashauri kuwa ni muhimu kupunguza muda ambao mtu huketi. Anasema kuwa mtu hafai kuketi kwa zaidi ya saa tatu. Anaongeza kusema kuwa, kwa wale wanaofanya kazi ofisini wanastahili kuinuka kila wakati, kutembeatembea kabla ya kurejea kwenye viti vyao. Daktari Dia anasema kuwa kuketi kwa muda mrefu huathiri mwendo wa damu. ""Kile ambacho mara nyingi husingizia kwa kutofanya mazoezi ni muda ama wakati. Hata hivyo, ni muhimu kutenga muda wa kufanya mazoezi ili usihatarishe maisha yako."" Anamaliza kueleza. Ama kwa hakika, kufanya mazoezi ni kuokoa muda ama wakati. Kufanya hivyo kunaondoa uchovu na unahisi mwenye nguvu haswa unapoamka. Mtindo wa maisha wa kukaa tu, unachangia asilimia 30 ya maradhi ya moyo na kati ya asilimia 20-25 ya saratani ya matiti kibofu na mapafu. Wataalamu wanasema kuwa iwapo umezoea kushinda kwenye kiti kazini kwa kipindi kirefu, yafuatayo ni mambo ambayo unaweza ukayafanya: -Iwapo unashuka kwenye basi hakikisha kuwa unashuka mbali na ofisi ili upate nafasi ya kutembea. -Iwapo unaendesha gari, hakikisha unaliegesha mbali na kiasi na mahali pa kazi, ambapo utatembea. -Badala ya kutumia kambarao/lifti, hakikisha unatumia vidato. -           Simama kwa dakika moja, kila baada ya saa moja ama dakika tano hadi 10 kwa kila dakika 90. -Tembea Zaidi ya kuketi kwa muda mrefu."	https://www.bbc.com/swahili/habari-54008259
entertainment	Dua Lipa amechoka na ujinsia katika tasnia ya muziki.	Dua Lipa amechoka na ujinsia katika tasnia ya muziki. Katika mahojiano na Jarida la Attitude, nyota huyo amefunguka juu ya kuhisi kama yeye na wanawake wenzake wanapaswa kufanya kazi ngumu zaidi ili kuchukuliwa kuwa na umakini.. Alikumbuka pia tukio wakati mkurugenzi mmoja alimwuliza avae sketi wakati wa kupiga video - na jinsi alivyojisamamia na uamuzi wake mwenyewe.	https://www.bbc.com/swahili/54841925
entertainment	Akiwa na umri wa miaka 10 tu Emmanuella Samuel amewajengea wazazi wake nyumba	Akiwa na umri wa miaka 10 tu Emmanuella Samuel ametumia mapato yake aliyoyatengeneza  kupitia mtandao wake wa You Tube kuwajengea wazazi wake nyumba. Amekuwa nyota katika chaneli ya  You Tube maarufu ya mchekeshaji Mark Angel, tangu alipokuwa na umri wa miaka mitano. Akimshukuru mama yake Emmanulla amesema mama yake anafaa kupewa nyumba nyingi.	https://www.bbc.com/swahili/habari-55098228
technology	OPlerou: Ni kwanini kijana huyu aliamua kutengeza Emoji za Kiafrika?	Huenda umekuwa ukitumia emoji  ambazo zinarangi ya wazungu, lakini kwa OPlerou ameamua kutengeneza Emoji zenye rangi nyeusi ya mwafrika. Katika video hii anaelezea ni kwanini ameamua kutengeneza Emoji za Waafrika.	https://www.bbc.com/swahili/habari-50152268
technology	Namna Rais Samia anavyotumia mitandao ya kijamii	"Miaka 20 au 30 iliyopita, haikuwa kazi rahisi kuwafahamu viongozi wakubwa kama wafalme na marais kuliko kile ambacho kingezungumzwa na vyombo vya habari. Shukrani kwa mitandao ya kijamii kama Facebook, Twitter na Instagram - wananchi sasa wanaweza kufahamu walau kidogo kuhusu viongozi. Wanaweza kuwafahamu ni akina nani ni marafiki wa viongozi wao, familia zao? Mambo wanayoyapendelea, vitabu wanavyosoma na mwelekeo wao wa kiitikadi au mtazamo kuhusu sera na masuala muhimu ya kitaifa na kimataifa. Wakati Watanzania wakiwa wameingia katika awamu mpya ya uongozi wa Rais Samia Suluhu Hassan, ni wakati mwafaka sasa kufahamu maisha ya mitandaoni ya mwanamke huyu wa kwanza kuwa Rais wa Tanzania yanatuonyesha nini. Kusema ukweli, huwezi kupata mengi kumhusu Samia kupitia akaunti zake za mitandaoni. Kama walivyo viongozi wengi wa Tanzania - hususani watangulizi wake katika ofisi yake mpya; mitandao ya kijamii hutumika tu kama shajara (diary) ya matukio ya kila siku ya viongozi. Mara moja moja, Samia huweza kutoa pole kwa wafiwa au manusura katika ajali au kutoa salamu za heri ya siku ya kuzaliwa kwa viongozi. Na hivi ndivyo Jakaya Kikwete na hayati John Magufuli - marais wengine wa Tanzania waliokuwa na akaunti kwenye mitandao ya kijamii, walivyokuwa wakitumia mitandao hiyo. Huo ni upande mmoja tu wa habari. Pamoja na hayo, bado akaunti za Rais kwenye mitandao ya kijamii vinatueleza vitu kuhusu yeye kama ambavyo tutaona baadaye kwenye mitandao ya kijamii. Yanapozungumzwa masuala ya viongozi na mitandao ya kijamii, hakuna kiongozi anayetajwa kumzidi Rais wa 44 wa Marekani, Barack Obama. Yeye ndiye kiongozi anayefuatiliwa na watu wengi zaidi duniani akiwa na wafuasi zaidi ya milioni 130 duniani. Obama aliingia rasmi Twitter mnamo Aprili, 2007 na tangu wakati huo hajawahi kupumzika. Mwaka 2015, aliweka rekodi ya Ikulu ya Marekani kuwa na akaunti binafsi kwa ajili ya Rais wa Marekani (@POTUS) ambayo sasa inatumiwa na Rais Joe Biden baada ya kutumiwa pia na Donald Trump. Kama ambavyo Rais John F. Kennedy wa Marekani hujulikana kwa kuitwa Rais wa kwanza wa televisheni, Obama hujulikana pia kama Rais wa kwanza wa mitandao ya kijamii. Baada ya Obama kutumia kwa faida na nguvu mitandao hiyo, sasa jambo la ajabu ni kwa Rais kutokuwa na akaunti hasa kwenye mtandao wa twitter ambao hutumiwa zaidi na viongozi kuwasiliana na watu wao. Kwenye yake binafsi ya twitter, Samia anafuata watu 27 tu na unapata picha hasa kuhusu ni watu wa aina gani ambao yeye hupenda kupata habari zao. Miongoni mwa wanasiasa wa Tanzania, kuondoa hayati Rais John Magufuli, ni wanasiasa watatu tu ambao Rais huyu wa sita wa Tanzania anafuatilia habari zao. Wanasiasa hao ni Rais mstaafu Jakaya Kikwete, Mbunge wa Bumbuli, January Makamba na Mbunge wa Mtama, Nape Nnauye. Akaunti hiyo ya Rais Samia pia inaonyesha hamfuati kiongozi yeyote miongoni mwa wakuu wa nchi wanachama wa Jumuiya ya Afrika Mashariki (EAC). Miongoni mwa watumiaji mashuhuri wa mtandao huo ni marais Uhuru Kenyatta wa Kenya na Paul Kagame wa Rwanda lakini wao hawajamfuata Samia naye hajawafuata bado. Hata hivyo, uchambuzi wa haraka wa watu anaowafuatilia Samia unaonyesha ni mtu anayefuatilia habari za wanawake mashuhuri na taasisi zinazojihusisha na masuala ya watu wa jinsia hiyo. Viongozi kadhaa wa kike waliompongeza Rais Samia baada ya kuchukua hatamu. Katika twitter, Samia anamfuata mke wa Obama, Michelle, mtangazaji mashuhuri wa vipindi vya televisheni wa Marekani, Oprah Winfrey, mwanasiasa Hillary Clinton, Makamu wa Rais wa Marekani, Kamala Harris (ambaye tayari amemtumia Samia salamu za pongezi kufuatia kuwa kwake Rais wa Tanzania) na Shirika la Umoja wa Mataifa la Maendeleo ya Wanawake. Miongoni mwa viongozi wa bara la Afrika, Samia anamfuata kiongozi mmoja tu; Ali Bongo Ondimba ambaye ni Rais wa Gabon. Mtu mwingine ambaye anafuatwa na Samia ni mtawala wa Dubai, Sheikh Mohamed bin Rashid al Makhtoum. Ndiye mtu pekee kutoka Mashariki ya Kati ambaye Rais huyu mpya wa Tanzania anamfuata kupitia mtandao huo. Pamoja na ukaribu wake na kufahamiana na wasanii, Samia hamfuati mwanamuziki, mwigizaji au mtu yeyote anayejihusisha na masuala ya Sanaa na burudani ndani ya Tanzania au nje ya nchi. Wakati Samia anatangaza kuwa Rais Machi 17 mwaka huu kufuatia kifo cha Magufuli, alikuwa na wafuasi 416,000 kwenye mitandao ya kijamii lakini kufikia Machi 26 mwaka huu, alikuwa na wafuasi 474,000, hili ni ongezeko la watu 58,000 katika kipindi cha takribani siku 10 tu. Nchini Tanzania, Mama Samia yuko nyuma ya wanasiasa kama Kikwete mwenye wafuasi milioni 1.5, Zitto Kabwe mwenye wafuasi milioni 1.2 na January Makamba mwenye wafuasi milioni moja. Hata hivyo, kwa cheo chake kipya, mwamko wa Watanzania kwenye matumizi ya mitandao ya kijamii na shauku ya watu duniani kote kutaka kujua Rais mwanamke wa Afrika anafanya nini, Samia ana fursa ya kuwapiku wanasiasa hao katika kipindi cha miaka michache ijayo. Kwa kutazama aina ya watu anaowafuata Samia, ni rahisi kuona kwamba ni mwanasiasa anayefuata mwelekeo wa kiliberali na anavutwa zaidi na siasa za kimagharibi kuliko Mashariki. Kwa kufuata watu kama Michelle, Hillary na Oprah, akaunti hii binafsi ya Samia inamuonyesha kama mwanasiasa anayeamini katika nguvu ya wanawake na kwenye kuvunja vikwazo dhidi yao. Kwa mwanasiasa ambaye anawaita viongozi wa EAC na nchi za Jumuiya ya Uchumi ya Kusini mwa Afrika (SADC) kaka zake - kama alivyowaita wakati wa tukio la msiba wa kitaifa wa Magufuli uliofanyika Dodoma, inashangaza kwamba hamfuati yeyote miongoni mwa viongozi wa nchi hizo na badala yake anamfuata Ondimba wa Gabon. Pamoja na uzuri wa mitandao ya kijamii katika kutoa taarifa na kubadilishana maarifa, kumekuwa pia na hatari za kutumia mitandao hiyo. Kwa mfano iko hatari ya kuingiliwa na wakorofi na kuweka picha au habari zisizofaa. Lakini, tatizo kubwa zaidi la mitandao ya kijamii liko katika aina ya watu wanaoitumia. Wapo watu ambao hutumia mitandao hiyo kukashifu, kubagaza na kutukana viongozi na mwanasiasa anayeingia katika dunia hii ni muhimu akawa na ngozi ngumu. Rais Uhuru Kenyatta wa Kenya ni miongoni mwa waliowahi kuonja joto hii ya jiwe kutoka kwa watu wa mitandaoni kiasi kwamba kuna wakati - Novemba mwaka jana, aliamua kujitoa akieleza kwamba amechoshwa na matusi anayotukanwa. ""Hata twitter niliondoka huko nikaona hiyo kitu ni bure, ni matusi tu. Unakaa hapo unasoma hulali. Afadhali nilale nipige story na mama (mkewe, Margareth) niende kufanya kazi,"" alisema Uhuru. Baada ya kuwa Rais, sasa utakuwa uamuzi wake mwenyewe kuamua kama akaunti zake za mitandao ziwe hai na zenye kufuatiliwa kwa kuwekwa taarifa mpya kila wakati au kuendelea kutumika kama shajara tu ya ziara zake. Mtangulizi wake, Magufuli, alikuwa pia akitumia mitandao kama shajara na mara moja moja kutuma salamu za pole au pongezi kwa watu binafsi, makundi au taasisi zilizofanya vizuri au kupatwa na majanga. Kama atafuata utaratibu wa Marekani, Samia anaweza kuzifanya akaunti zake kuwa sehemu yake si ya kuonyesha nini anachofanya kazini kila siku - lakini pia kutoa mtazamo wake binafsi kuhusu matukio yanayoendelea duniani na kujichanganya na watu wa kawaida katika mijadala mbalimbali. Kama kuja jambo halijaeleweka vizuri au ni gumu kueleweka, Rais anaweza kutumia mitandao kulifafanua kwa maneno machache na lugha nyepesi na kama kuna jambo ambalo serikali yake inalifanya na hakuna maelezo ya kueleza kwa nini mwelekeo huo umechukuliwa, anaweza pia kutumia nafasi hiyo kueleza. Kwa vyovyote vile, kuna kila dalili kwamba akaunti za mitandao ya kijamii za Rais Samia Suluhu Hassan hazitakuwa kama zilivyokuwa zamani mara baada ya kukaa na kuzoea wadhifa wake mpya. Obama alizindua akaunti yake ya Rais wa Marekani (@POTUS), kwa kurusha kijembe kwa swahiba wake, Hillary Clinton. Tutarajie kitu kama hicho kwa Rais Samia kuelekea kwa kaka zake wa EAC, SADC au kwa msanii maarufu kama Diamond Platnumz kama namna yake ya kujitambulisha rasmi kuingia katika kundi hili maalumu? Tusubiri."	https://www.bbc.com/swahili/habari-56548221
politics	Mamlaka nchini Kenya zawazuia marubani wanafunzi kutua nchini humo	"Marubani wanafunzi wa Afrika Kusini, waliotengeneza ndege aina ya Sling 4, wamewasili Kilimanjaro,Tanzania, wakiwa njiani kuelekea kwenye kituo chao cha mwisho, jijini Cairo. Timu ya wanafunzi hao waliondoka Zanzibar siku ya Jumapili, baada ya kutumia siku kadhaa bila mafanikio kuzungumza na mamlaka za nchini Kenya ili waweze kutua jijini Nairobi. ''Mamlaka nchini Kenya wamesema hawajafurahishwa na njia zetu hivyo wakatuzuia kuingia,'' alisema kiongozi wa wanafunzi hao, Des Werner, Baba wa Megan Werner 17, mwanzilishi waU-Dream Global. ''Tunaweza kubadili njia lakini hatuna muda wa kufanya hivyo.Tunafikiri kama ni wagumu tusilazimishe kwenda. Hata hivyo ni nchi yao ndio inayokosa nafasi ya vijana wa nchini kwao kuzungumza na timu yetu kwa ajili ya kuwapa msukumo vijana wa nchini mwao.'' Ndege iliyotengenezwa na wanafunzi yatua Zanzibar Wanafunzi kuendesha ndege kutoka Afrika Kusini mpaka Misri Marubani hao wataelekea Uganda siku ya Jumanne lakini bado wanasubiri kibali cha kuruka mpaka Addis Ababa, safari ambayo iko kwenye mipango yao. ''Kidogo tuko nyuma ya ratiba lakini tutafanikisha.Kama mambo yakiwa sawa tunatarajia kuwa Cairo tarehe 7 mwezi Julai,'' ameeleza bwana Werner. Wanafunzi hao wanaendesha ndege mbili aina ya sling 4 yenye viti vinne, ndege moja inayorushwa na marubani wadogo ambao wamekuwa wakibadilishana tangu walipotoka Cape Town tarehe 15 mwezi Juni na nyingine iliyoendeshwa na timu  ya watu wenye uzoefu. Bwana Werene, amesema timu yake wako na ari na kuwa hali ya safari kwa ujumla ni nzuri. Ndege ilitengenezwa vipi? Wanafunzi hao waliitengeneza ndege hiyo katika kipindi cha wiki tatu, wakiunganisha vifaa vilivyonunulia kwenye kampuni moja nchini Afrika Kusini. ""Nikiiangalia hii ndege, huwa ninaona fahari ya hali ya juu kwa kile nilichokifanya. Siamini kile tulichokifanya. Ninaiona kama mtoto wangu. Ninamtukuza mtoto (ndege),"" ameeleza Agnes Keamogetswe Seemela, msichana kutoka katika jimbo la Gauteng mwenye umri wa miaka 15. ""Inapaa uzuri kabisa, na ukiwa juu, mwonekano wa chini ni mzuri kweli,"" ameeleza kulingana na safari ya kwanza ya ndege hiyo kutoka jiji la Johannesburg mpaka Cape Town, kabla ya kuanza safari ya Misri. ""Nilishiriki katika kuunda eneo la kti la ndege hiyo pamoja na mabawa yake."" Safari inaendelea Vituo ambavyo ndege hiyo itasimama kutoka Afrika Kusini mpaka Misri. Kitua cha kwanza cha safari hiyo ni mji wa kusini katika pwani ya Namibia wa Luderitz, na tayari wameshatua huko. Ndege hiyo ina uwezo wa kupaa angani kwa muda wa saa sita na nusu, na itakuwa na vituo kadhaa katika nchi za Zimbabwe, Malawi, Tanzania, Kenya, Ethipia na Eritrea kabla ya kufika Misri. Katika safari ya kurudi, watatumia njia tofauti na watasimama katika nchi za Uganda, Rwanda, Zambia na Botswana. Kutakuwa na ndege nyengine aina ya Sling 4 pkwa ajili ya usaidizi. Marubani hao wanafunzi wanapanga kuzungumza na wanafunzi wenzao katika nchi zote ambazo watasimama. ""Ni kitu kizuri kuona ni kwa namna gani watu wanavutia na kushawishika na kile ambacho tumefanya,"" amesema rubani Megan."	https://www.bbc.com/swahili/habari-48822028
entertainment	Nikita Pearl Waligwa: Nyota wa Queen of Katwe wamuomboleza muigizaji mwenzao	Nyota wa filamu ya Queen of Katwe wametoa risala za rambi rambi kwa muigizaji nyota Nikita Pearl Waligwa ambaye alifariki akiwa na umri wa miaka 15. Waligwa alikuwa ampetikana na uvimbe katika ubongo na akafariki katka hospitali moja mjini Kampala siku ya Jumamosi. Alishiriki katika filamu hiyo ya 2016 inayotokana na hadithi ya kweli ya Phiona Mutesi , nyota wa mchezo wa chess kutoka mtandao mmoja wa mabanda nchini Uganda. Nyota mwenza David Oyelowo aliandika katika mtandao wa instagram: Alikuwa mwangaza katika Queen of Katwe na maishani. Aliigiza kama mwalimu wa mchezo wa chess wa Phiona Mutesi huku Lupita Nyong'o akiigiza kama mamake. Waligwa aliigiza kama Gloria , rafiki wa Phiona alimwelezea kanuni za Chess. Bi Nyongo aliandika katika mtandao wa instagram akisema: Aliigiza kama Gloria na uwezo mkubwa . Katika maisha yake alikuwa anakabiliwa na changamoto ya kukabiliana na saratani ya ubongo. Gloria Nansubuga, kijana wa miaka 19 kutoka Uganda ambaye ni nyota wa mchezo wa chess ambaye aliigizwa na Waligwa aliambia BBC: Siwezi kuhimili habari kwamba mtu aliyeniigiza katika filamu amefariki. ''Nampenda kutoka moyoni mwangu. Aliniambia kwamba alitaka kujifunza kucheza chess . Nilitaka kuwa na mafunzo naye lakini alikuwa hospitali kila mara . Alikuwa mkarimu licha ya kuwa na umri mdogo''. Waligwa kwa mara ya kwanza alipatikana na uvimbe wa ubongo mwaka 2016 na mkurugenzi wa filamu ya Queen of Katwe Mira Nair aliripotiwa kutuma watu ili kusaidia kufadhili matibabu yake nchini India, huku madaktari wa Uganda wakiripotiwa wakisema kwamba hawakuwa na vifaa vinavyohitajika kumtibu. Nchini Uganda ni kiwango kidogo cha wagonjwa walio na hali mbaya kama hiyo ambao hupata usaidizi huo wa kimatibabu kutokana na gharama za juu. Alionekana hana tatizo lolote mwaka 2017 na kurudi shule ya upili. Hatahivyo mwaka jana alipatikana na uvimbe mwingine katika ubongo. Kifo chake kilitangazwa na shule kupitia mtandao wa twitter. ''Ulikuwa kipenzi cha wengi na sasa tumekupoteza kupitia saratani ya ubongo katika umri mdogo'', ilisema shule ya upili ya Gayaza. Ibada ya mazishi ya Waligwa ilifanyika siku ya Jumapili na atazikwa baadaye siku ya Jumatatu.	https://www.bbc.com/swahili/habari-51531511
sports	Kombe la Dunia 2022: Cameroon, Ghana, Morocco, Senegal na Tunisia kuiwakilisha Afrika Qatar	Timu za Cameroon, Ghana, Morocco, Senegal na Tunisia zimefuzu kutoka ukanda wa Afrika kucheza fainali za kombe la dunia ziakazopigwa baadae mwaka huu huko Qatar, kufuatia matokeo yao ya michezo ya jana. Cameroon ikishinda ugenini 2-1 dhidi ya Algeria kwa bao la jioni na kufuzu kwa bao la ugenini baada ya mchezo wa kwanza Algeria kushinda ugenini bao 1-0. Ghana ikaiondosha Nigeria kufuatia sare ya 1-1 ugenini, mchezo wa kwanza uliopigwa Ghana, timu hizo zilienda sare ya 0-0. Morocco ikachafua sherehe ya kumkaribisha mwanachama mpya wa Jumuia ya Afrika Mashariki, DRC baada ya kuitandika 4-1 huko Casablanca na kuiondosha kwa jumla ya mabao 5-2 kufuatia mchezo wa kwanza mjini Kinshasa kwenda sare a 1-1. Sadio Mane akafunga penati ya ushindi Senegal ikiondosha kwa matuta Misri baada ya kulingana kwa mabao, kila mmoja akishinda kwake kwa bao 1-0. Baada ya sare ya nyumbani ya bila kufungana, Tunisia imesongwa mbele kwa bao la ugenini ililolipata kwenye mchezo wa awali. Barani Ulaya, Poland na Ureno zimefanikiwa kufuzu baada ya kushinda michezo yao ya jana usiku. Shujaa wa Ureno alikuwa Bruno Fernandes, kiungo wa Ma aliyefunga mabao mawili, Ureno ikizaba Macedonia Kaskazini mabao 2-0. Poland ikafuzu kwenda Qatar kwa magoli ya Robert Lewandowski na Piotr Zielinski kuwapa ushindi wa mabao 2-0 dhidi ya Sweden. Nchi zingine zilizofuzu kutoka bara la Ulaya mpaka sasa ni pamoja na Ubelgiji, Ufaransa, England, Serbia, Uholanzi, Hispania, Croatia, Switzerland Canada ilikuwa nchi ya kwanza kufuzu kucheza kombe la dunia kutoka ukanda huu. Brazil, Argentina, Ecuador, Uruguay zimefuzu kutoka ukanda huu. Brazil ikikamilisha ratiba alfajiri ya leo kwa kuzaba 4-0 Bolivia, Argentina ikaenda sare ya 1-1 na Ecuador, Chile ikalala 2-0 dhidi ya Uruguay. Qatar yenyewe imefuzu moja kwa moja kutokana na kuwa mwenyeji wa mashindano hayo ikiungana na Korea Kusini na Iran, Japan Saudi Arabia.  Iran jana imeichapa Lebanon 2-0, Syria na Iraq zikaenda sare ya 1-1 huku UAE ikiilaza Korea Kusini kwa bao 1-0. Mambo muhimu kufahamu kuhusu Kombe la dunia mwaka huu Droo ya ratiba ya mashindano hayo makubwa kabisa ya soka duniani itafanyika April 1 2022, ikiwa ni miezi saba kabla ya kuanza kwa mashindano hayo Novemba 21, 2022. Mpaka kufikia April 1, ni timu 29 kati ya 32 zitakuwa zimejulikana nafasi tatu kati ya hizo 32 zitapatikana mwezi Juni. Mechi zingne zitaendelea ikiwemo ya baadae usiku leo Visiwa vya Solomon vitakuwa mwenyeji wa New Zeeland. Fainali ya mashindano hayo yatakayo shirikisha mataifa 32 inatarajiwa kupigwa Disemba 18, 2022. Hata atakuwa mashindano ya kwanza kufanyika msahriki ya kati na yakiwa ya mwisho yakayotumia mfumo wa sasa wa kushirikisha timu 32, kabla ya kuanza kwa mfumo mpya utakaoshirikisha timu 48 kuanzia fainali za mwaka 2026. 1: Argentina 2: Ubelgiji 3: Denmark 4: Cameroon 5: Brazil 6: England 7: Croatia 8: Ujerumani 9: Canada 10: Ecuador 11: Ufaransa 12: Japan 13: Iran 14: Morocco 15: Ghana 16: Uruguay 17: Serbia 18: Korea Kusini 19: Saudi Arabia 20: Poland 21: Ureno 22: Qatar 23: Uholanzi 24: Tunisia 25: Hispania 26: Switzerland 27: Senegal	https://www.bbc.com/swahili/habari-60923793
health	Virusi vya corona: Mji wa Wuhan uliokuwa kitovu cha corona washerehekea	Umati wa watu waliokaribiana ,bila barakoa unaonekana ukisherehekea huku tamasha la muziki likiendelea katika bustani moja ya maji  mjini Wuhan nchini China  ambapo mgonjwa wa kwanza wa corona alithibitishwa. Picha hizo ni tofauti na zile zilikuwepo katika mji huo wa China wakati ulipofungwa kwa mara ya kwanza.	https://www.bbc.com/swahili/habari-53834339
sports	Kutoka upishi, zimamoto mpaka olimpiki kuwakilisha nchi yake	Asmaa Niang anawakilisha Morocco kwenye Olimpiki kwa mara ya pili licha ya kuanza kujihusisha na mchezo huo umri ukiwa umesonga kidogo. Niang ambaye amewahi kufanya kazi kama mpishi na kama mzima moto anasimulia safari yake ya kufuzu kwa olimpiki.	https://www.bbc.com/swahili/habari-57879054
sports	T﻿etesi za soka Ulaya Jumapili 09.10.2022	Mshambuliaji wa Ureno Cristiano Ronaldo, 37, anaweza kuwa amepata mwanya wa kutimka Manchester United kuhamia Inter Miami, klabu inayomilikiwa na mchezaji mwenzake wa zamani David Beckham. (Sun) Kipa wa Nice raia wa Denmark Kasper Schmeichel, 35, anaweza kuhama tena katika dirisha la usajili la Januari, miezi sita tu baada ya kuondoka Leicester. (L'Equipe via Leicester Mercury) Barcelona inasaka beki wa kulia na wanamnyatia Diogo Dalot wa Manchester United, ambapo kandarasi ya mchezaji huyo wa kimataifa wa Ureno mwenye umri wa miaka 23 pale Old Trafford inatarajiwa kumalizika mwishoni mwa msimu huu. (Sport) Leeds United wamekubaliana maslahi binafsi na Cody Gakpo na sasa wanafanyia kazi ada ya uhamishowanayoitaka PSV Eindhoven kwa ajili ya winga huyo wa Uholanzi mwenye umri wa miaka 23. (Mirror) Southampton wanamfuatilia winga wa Celtic Mreno Filipe Jota, 23. (Football Insider) Liverpool walikuwa kwenye kinyang'anyiro cha kumsajili kiungo wa Mali, Yves Bissouma, 26, msimu wa joto kabla ya nyota huyo kujiunga na Tottenham Hotspur akitoke Brighton.(The Athletic). Paris St-Germain wanatakata kumrejesha katika klabu hiyo huku kiungo wa kati wa Ufaransa Adrien Rabiot, 27, anbaye mkataba wake na Juventus unamaliza mkataba msimu ujao wa joto. (Fichajes) Arsenal imepata pigo kubwa katika harakati zake za kumsaka nyota wa Juventus Manuel Locatelli, 24, baada ya kiungo huyo wa kati wa Italia kuamua kusalia Turin. (Football London) Manchester United wanapanga kukutana na wakala wa Alejandro Garnacho kujadili kandarasi mpya ya winga huyo wa Argentina mwenye umri wa miaka 18. (AS via Sport Witness) Mshambulizi wa Roma Muingereza Tammy Abraham, 25 amekataa kukataa kurejea katika klabu ya utotoni ya Chelsea katika siku zijazo. (90 Min)	https://www.bbc.com/swahili/articles/cw409jkmm2lo
health	Waridi wa BBC: 'Kwanini Lucy Mwikali alificha siri ya kubakwa zaidi ya mara 30'	"Lucy Mwikali ni mwanamke ambaye alilazimishwa kufahamu mambo yaliozidi umri wake wa miaka 12 kwa kupotoshwa kwenye  masuala ya ngono ya lazima. Na alipofikisha umri wa miaka kumi na mbili, alibakwa na mtu aliyemtambua na kumuona kama baba yake . ""Mara yangu ya kwanza  nilibakwa na mtu ambaye nilimuona kama baba, mimi na ndugu zangu tulillelewa na mama peke yake , kwa hivyo huyu mtu nilimpenda na kumuheshimu kama baba yangu mzazi . Nilisoma na  binti wa  mzee huyo na kwa hivyo kila mara nilijikuta tukiwa pamoja hata katika mazingira ya kwao nyumbani"" anakumbuka Lucy Mwikali. Lucy Mwikali mwenye umri wa miaka 43 bado anakumbuka siku ya kwanza alipoingiliwa kimwili kwa lazima . Anasimulia kwa simanzi jinsi safari yake ya kurejea nyumbani baada ya kusaga unga wa mahindi ilivyomtumbukiza kwenye matata makubwa , ambayo yaliendeleza msururu wa kubakwa mara kwa mara katika maisha yake ya utotoni hadi alipotimiza umri wa mtu mzima . ""Ilikuwa majira ya jioni na ilibidi nipitie barabara ambayo ilikuwa na vichaka vichaka , kutoka sokoni hadi kufika kwetu kuna mto na nilipokuwa nikivuka mto huo nilikutana na yule mzee ambaye nilikuwa namuona kama baba - alinishurutisha nitembee naye hadi shambani kwake kwa kisingizio cha kunipa mihogo na maembe nipeleke nyumbani kwetu . Mara ghafla alinikaba koo kwa nguvu huku akiniambia kuwa iwapo ningejaribu kupiga mayowe au kusema chochote angeniuwa papo hapo alianza  kunibaka "" anakumbu ka Mwikali . Mwikali anasema kuwa ni uchungu ambao ulimuumiza sana ikiwa mara yake ya kwanza kufanya tendo hilo ovu  , lililpomuwacha na kumbukumbu nyingi. Kuanzia hapo maisha yake  yalichukua mkondo mpya  na baada ya tendo hilo alifika nyumbani kwao akiwa amechelewa . Anakumbuka kwamba unga aliokuwa ameenda kuusaga ulikuwa umemwagika na  kwa kuwa ilikuwa muda wa usiku hakuna mtu aliyeshughulika kujua ni kipi ambacho kilisababisha yeye kuchelewa kurudi nyumbani. Mama yake alikuwa anafanya biashara ya kuuza sokoni hivyo basi alikuwa akirudi nyumbani kuchelewa . Mwikali alifika nyumbani na majeraha katika sehemu zake za siri pamoja na maumivu moyoni mwake . Bila kuzungumza na mtu yeyote alielekea kulala, jamii yake isijue mabaya yaliomkabilia mtoto wao . Kwa kipindi cha wiki mmoja msichana  huyo aliamua kutotoka ya chumba chake . Alimueleza mama yake kuwa alikuwa anaumwa na kichwa. ""Nilikuwa naogopa kusema chochote , kila wakati nilikumbuka tishio kutoka kwa mzee aliyenibaka la kuniuwa na nikaamua ninyamaze , tangu wakati huo nilianza kuwa msichana muoga ambaye hakuwa anajiamini hata kidogo"" anakumbuka Mwikali "" Akiwa na kati ya miaka 14-15 alisafiri na kwenda kuishi na shangazi yake , akiwa kama kijakazi  . Kisa cha pili cha kubakwa kilifanywa na mume wa shangazi yake. ""Shangazi yangu alikuwa anaondoka kuelekea kazini alfajiri , mimi nilikuwa nabaki nyumbani na mtoto wao mdogo , naye mume wake alikuwa anaondoka baadaye , siku moja nadhani alimfinya mtoto wake wakiwa chumbani na aliniita ili nimchukue . ''Katika pilikapilka za kujaribu kumpakata mtoto , yule bwana alinishika kwa nguvu na papo hapo kunibaka ""anasimulia. Ni kisa kilichomuacha na machungu mengi , kiasi cha yeye kujaribu kujitoa uhai wake . Mwanadada huyu anasema kuwa alipojaribu kumweleza shangazi yake kilichojiri  alinyamazishwa. Mwikali anasema kuwa mtukio ya ubakaji katika maisha yake yaliendelea . Kati ya miaka 12-17 , Mwikali anasema kuwa wanaume kati ya 7-9 waliwahi kumbaka baadhi yao walimfanyia kitendo hicho mara kwa mara. Mwikali anaamini kuwa katika maisha yake ya utotoni alibakwa zaidi ya mara 30 . Akiwa na miaka 17 alipokuwa akiishi  katika kitongoji kimoja mjini Nairobi , yeye na rafiki yake wa kike walikuwa wanarejea nyumbani baada ya harakati za siku . Walikutana na wanaume watatu ambao waliwaandama . Tukio hili  Mwikali anasema liilimtia uoga mno kwani wanaume hawa waliwatishia kwa visu , waliwaelekeza kwenye sehemu moja iliokuwa na kichaka ambapo wanaume hao walimbaka kwa zamu . Anasema baada ya tukio hilo alijaribu kila njia kujitoa uhai wake kwa kukosa dhamana ya maisha yake lakini bado ilishindikana na aliokolewa na wasamaria wema akiwa kwenye harakati za kutekeleza tendo hilo. Mara kwa mara alikuwa akijiuliza ni kwanini yeye amekuwa muathiriwa wa ubakaji wa kila mara ? Ndio swali lililojiriudia katika fikra zake mara kwa mara . Ila hakuwa na ujasiri wa kujitokeza kuzungumzia matukio hayo . Ni siri alioiweka kwa miaka mingi na anasema kuwa hadi kipindi ambacho mama yake mzazi aliaga dunia hakufahamu kuwa binti yake alikuwa amebakwa zaidi ya mara 30. Kimya hiki Mwikali anasema kilisababishwa na hali ya aibu uoga na hali ya kujidunisha . Alianza kupata matibabu yaliomshirikisha mwanasaikolojia na pia kupewa ushauri nasaha kwasababu ya machungu mengi  aliokuwa ameyabeba tangu akiwa na umri wa miaka 12 . Mwanadada huyu anasema kuwa watu wa jamii yake hawakuwa wanafahamu kuwa alikuwa amebakwa mara kwa mara. Anasema kwamba mama yake marehemu aliaga dunia kabla ya kumfahamishwa kwamba binti yake alikuwa muathiriwa wa ubakaji . ""Sikuwa nimewahi kuzungumzia siri ya kubakwa na ni jambo ambalo lilinifanya kujawa na hasira pamoja na uchungu mwingi wa ndani""anaongezea Kwa mwanadada huyu imekuwa ni safari ndefu mno ya kujikubali na vilevile kuwaamini wanaume, na kutofautisha hulka za wanaume ambao ni wabakaji na wanaume ambao ni wazuri Kwasasa Lucy Mwikali kando na kuwa mtoa nasaha na mwanaharakati anayepigania haki za wasichana haswa kuhusu sheria dhidi ya ubakaji, yeye pia ni muimbaji wa nyimbo za injili ."	https://www.bbc.com/swahili/habari-55902664
business	Je unaweza kusherehekea vipi msimu huu bila kuvuruga bajeti yako?	Siku kuu ya Krismasi inakaribia na kila mmoja yuko mbioni kuhakikisha msimu huu wa sherehe unakuwa wa kufana kwani ni muda wa kujumuika na ndugu jamaa na marafiki. Kwanza kabisa hakikisha unatumia muda huu kufurahia kadiri ya uwezo wako lakini usitumie fedha ambazo huna mfukoni. Wataalamu wa masuala ya kifedha wanasema kama ulitenga fedha kando kwa ajili ya sherehe ya Krismasi na mwaka mpya basi unaweza kusafiri na kuzitumia fedha hizo bila hofu. ''Hii ni safari,''anasema mshauri wa wa masuala ya fedha ambaye pia ni mwenyekiti na mwanzilishi wa Taasisi ya Centonomy ambayo hutoa mafunzo kuhusu jinsi ya kutafuta fedha na kuekeza fedha hizo. Lakini kwa nini kila baada ya msimu wa sherehe watu hasalia na madeni na wengine kuuza vitu vyao vya thamani kujikimu mwezi wa Januari? ''Tatizo linakuja pale ambapo unafanya maamuzi ya dakika za mwisho kuhusu mipango ya sherehe ambayo hukuwa nayo,'' anaendelea kusema Bi Waceke: Na kuongeza kuwa ''watu wanakurupuka dakika za mwisho kufanya mipango ya sherehe na kutumia fedha zao kiholela''. Je unawezaje kusherehekea bila kuwa na hofu kwa kutumia fedha ambazo hukupangia? Kujibu swali hili, Bi Waceke Nduati anasema ni vyema kuelewa maana halisi ya Krismasi. Kwenda kujivinjari wakati wa krismasi au wakati mwingine wowote kunahitaji maandalizi ya hali ya juu. Kwa mtazamo wake anasema Krismasi inahusu kusherehekea na watu uwapendao na kuongeza kwamba kuna njia nyingi sana ya kusherehekea na watu uwapendao bila kujiingiza kwenye madeni ambayo yanaweza kuepukika. Pia anaongeza kuwa ni wakati mzuri wa kusoma kitabu, kujifunza kitu kipya kama vile mapishi alimradi ni kitu ambacho kitakuepusha na gharama zisizokuwa na maana kama kwenda maeneo ya burudani kutumia fedha ambazo huna kwa wakati huo. Bi Waceke pia anashauri usichukue deni kwa ajili ya kusherehekea kwasababu deni inamaana kuwa huna uwezo wa kununua unachotaka kwa nafasi yako. ''Watu wengi hujipata katika madeni kutokana na sababu wanataka kushindana na wenzao, kwa mfano kama jirani yako anaenda kujivinjari Dubai, usidhubutu kushindana na mwenzako kwasababu hujui anakotoa fedha zake'' anasema Waceke Kwanza jielewe wewe na uhusiano wako na hela. Kile unacholipwa si hoja cha msingi ni uwezo wako wa kuweka akiba. Ikiwa huwezi kuweka akiba kutokana na kidogo unachopata hata ukipata kikubwa hutaweza kuweka akiba. Mwezi Januari unakuja na gharama zake ni vyema kuzingatia vidokezo vifuatayo: Mwisho Bi Waceke Nduati anasema, sawa na jinsi unavyosuluhisha tofauti katika uhusiano wako na watu ndivyo unavyotakiwa kusuluhisha tatizo la utumizi wa fedha katika maisha yako.	https://www.bbc.com/swahili/habari-50839951
sports	T﻿etesi za soka Ulaya Alhamisi 13.10.2022	"Manchester City wameziambia klabu kadhaa - ikiwa ni pamoja na Bayern Munich na Inter Milan - ambazo zimeulizia kuhusu upatikanaji wa mlinzi wa Uholanzi Nathan Ake kwamba haitamuuza mchezaji huyo mwenye umri wa miaka 27 mwezi Januari. (90Min) AC Milan wanajiandaa kuanzisha mazungumzo ya mkataba mpya na mshambuliaji wa Ureno Rafael Leao na wangependa kufikia muafaka kabla ya kuanza kwa Kombe la Dunia. Chelsea wamekuwa wakihusishwa na mchezaji huyo mwenye umri wa miaka 23 na wanafuatilia mazungumzo hayo kwa karibu. (La Gazzetta dello Sport) AC Milan wanavutiwa na kiungo wa kati wa Chelsea na England Ruben Loftus-Cheek, 26, ambaye mkataba wake na The Blues unafikia kikomo mwaka 2024. (Calciomercato). Chelsea wanakaribia kufikia makubaliano ya kumteua mkuu wa usajili wa Southampton Joe Shields kama mkurugenzi wao wa masuala ya usajili. (Guardian) Liverpool wanamfuatilia kiungo wa kati wa Real Betis na Argentina Guido Rodriguez, 24, kabla ya dirisha la uhamisho la Januari. (Estadio Deportivo) Manchester United wameripotiwa ""kuongeza nguvu za kumsaka mlinda mlango wa Benfica Odysseas Vlachodimos na wanataka kumsajili mchezaji huyo wa kimataifa wa Ugiriki, 28, ambaye pia anasakwa na Leicester City. (Sportime ) Brentford wameanza mazungumzo kuhusu mkataba mpya na mshambuliaji wa England Ivan Toney, 26, ambaye anahusishwa na Tottenham. (Football Insider) Leeds United iko tayari kumpa mkataba mpya ulioboreshwa kiungo wa kati wa Uingereza Jack Harrison, 25, ambaye alikuwa anasakwa na Newcastle United katika dirisha la msimu wa joto. (Football Insider) Wolverhampton Wanderers wapo kwenye mazungumzo ya kina na kocha wa zamani wa Olympiakos, Pedro Martins, ambaye hivi majuzi alishindwa kuafikiana kuhusu kuwa kocha wa Hull City, huku klabu hiyo ya Molineux ikitafuta mrithi wa Bruno Lage aliyetimuliwa. (Maisfutebol)  Wolves pia wamemfanyia usaili mchezaji wa zamani na bosi wa zamani wa Watford Rob Edwards kushika nafasi hiyo. (Telegraph) Beki wa kulia wa Chelsea na England Reece James, 22, ana matumaini kwamba jeraha la goti alilopata si baya sana kufuatia tathmini ya awali. (Telegraph) Meneja wa Lazio Maurizio Sarri hajafurahishwa na ripoti zinazomhusisha kiungo wa kati wa Serbia Sergej Milinkovic-Savic, 27, kuhamia Juventus. (Football Italia)"	https://www.bbc.com/swahili/articles/c145exrwxnxo
entertainment	Elsa Majimbo: Mchekeshaji wa Kenya apewa mkataba kukuza nembo ya fesheni ya Rihanna kwa jina Fenty	Mchekeshaji wa kula viazi Elsa majimbo ambaye alijipatia umaarufu kwa hotuba zake  katika mtandao wa twitter na Instagram tangu kuanza kwa mlipuko wa corona  amefanikiwa kuingia mkataba na nembo ya fesheni ya Rihanna kwa jina Fenty. Mchekeshaji huyo mwenye umri wa miaka 19 alisema kwamba anajivunia mkataba wake wa kukuza nembo hiyo ya Rihanna. Nembo hiyo ya Rihanna ilituma ujumbe wa  ukanda wa video katika mtandao wa twitter ambapo ilitangaza mpango huo. ''Naishukuru familia ya fenty  wamekuwa watu wazuri pamoja na Rihanna katika nembo hii'', Elsa alituma ujumbe wa twitter. Kanda zake za video alizopiga chumbani mwake mjini Nairobi zimewavutia watazamaji wengi barani Afrika . Anakula viazi huku akiwa ametegemea mto wake wakati akizungumza, kabla ya kuficha uso kwa kuvalia miwani meusi. Kanda zake za video zimevutia makumi ya maelfu ya watazamaji  katika mitandao ya kijamii. Katika maelezo yake mafupa alioandika katika mtandao wake wa YouTube  anasema kwamba anatumia simu aina ya iphone 6 kupiga video hizo. Mwezi Julai , aliambia gazeti la Uingereza The Guradian kwamba familia yake haipendi video zake lakini sasa wameanza kuzipenda polepole. Alisema kwamba katika siku za baadaye atafanya uigizaji na kusoma kidogo - ni mwandishi katika chuo kikuu cha Strathmore jijini Nairobi.	https://www.bbc.com/swahili/habari-54154862
religion	Je Illuminati ilianza wapi na kwanini?	"""Nmesikia kuwa kuna vikao hapa, lakini ni wapi na muda gani, sijui ,"" Dada Anna aliniambia, chukua muda kufungua kwenye mada hii. ""Nadhani wanatokea Ufaransa, Uingereza, na maeneo yote duniani lakini Ingolstadt ndio eneo la kukutania Ulaya."" Kufanya kazi katika duka la vitabu la kanisani mkabala na kanisa kubwa la miujiza la Liebfrauenmünster, Dada Anna anaonana na kuzungumza na watu wengi. Lakini wengine wanabaki kuwa hawajui siri kubwa iliyopo: Mahujaji wa Iluminati, ambao anaamini kuwa bado huwa wanabeba siri nzito kutoka kwenye vikao katika mji wa Bavarian. Wazo kuwa washiriki wa Iluminati wanakusanyika kwa siri katika mji mdogo wa  Bavarian unaonekana kuwa wa ajabu katika historia. Mji huu ni eneo ambalo kuna jamii ya siri kubwa ilizaliwa hapo ambayo imekuwa sehemu ya hadithi, sehemu ya ukweli wa historia na taasisi isiyokuwa na misingi katika nadharia zake. Ilikuwa Mei Mosi ,1776  Adam Weishaupt, profesa wa sheria katika chuo kikuu cha Ingolstadt, alibaini maelekezo ya Illuminati, siri ya taasisi ambayo ilikuwa imeanzishwa kupinga ushawishi wa kidini katika jamii na wanaotumia madaraka vibaya katika serikali kupata nafasi salama ya kukosoa, kujadiliana na kuwa na uhuru wa kujieleza. Walivutiwa na Freemasons na wanafilosofia wa Ufaransa, Weishaupt aliamini kuwa jamii haipaswi tena kuongozwa kwa mabavu na imani za kidini, badala yake alitaka kuunda eneo la uhuru na usawa ambapo maarifa hayakuzuiwa na matakwa ya kidini. Hata hivyo dini na sheria za kisiasa zilizoongozwa katika Ingolstadt wakati huo, jambo lililokuwa likifundishwa katika chuo ambacho  Weishaupt alikuwa anafundisha lilkuwa na uangalizi wa hali ya juu. Baada ya kuchagua wanafunzi watano wenye vipaji katika sheria ili kujiunga, mtandao ukakuwa ghafla,wanachama wake wakatangaza malengo ya elimu hiyo, wakati huohuo wakiunda mtandao wa kutoa taarifa  juu ya mwenendo wa nchi na viongozi wa dini katika jitihada utoaji taarifa ambapo Iluminati inaweza kufanikiwa katika mafundisho yake. Kwa msaada wa mwanadiplomasia maarufu wa Ujerumani Baron Adolf Franz Friedrich, Freiherr von Knigge - ambao walisaidia kuanzisha makazi ya Freemason kwa ajili ya Iluminati- makundi ya siri yalikuwa na kuwa zaidi ya wanachama 2,000 katika maeneo yote ya Bavaria, Ufaransa, Hungary, Italia na Poland, na kwingineko. Wakati katika mji ambao kila kitu kilianzia, yanafahamika machache na wenyeji. ""Si watu wengi wanafahamu kuhusu suala hilo . Lakini Iluminati ni sehemu ya historia ya Ingolstadt,"" mwandishi wa eneo hilo Michael Klarner alielezea wakati akiwa amesimama nje ya chuo kikuu cha  Ingolstadt, akiwa hadhanii kuwa kanisa -ni sawa na kujenga katiba fupi kutoka kwa dada Anna wa duka la vitabu. Masuala ya  Illuminati hayakuwekwa kwa malengo ya kutaka kujulikana ""Weishaupt ilikuwa na mabadiliko mengi, Klarner aliendelea. ""Alipenda wazo la kufundisha watu kuwa binadamu wema. Alitaka kubadili jamii, alikuwa anaota kuwa na dunia bora zaidi yenye serikali bora zaidi. Alianzisha wazo la Iluminati akiwa na wazo la ukarimu kwa binadamu inabidi ufundishwe - jambo ambalo lilikuwa haliruhusiwi katika chuo kikuu hicho."" Kuingia katika jengo la chuo kikuu, nilikuwa naangalia ishara yeyote  ya taasisi ya Weishaupt kuanzishwa katika eneo hilo, hakuna chochote kilichotambulisha suala hilo. Lakini labda hilo lisishangaze sana-Iluminati haikutaka kujulikana kabisa. Hata hivyo taasisi hiyo haikuwezekana kuwa ya siri kwa muda mrefu. Muongo mmoja tu baada ya kuanzishwa kwake, jamii hiyo ya siri iliingiliwa na mamlaka ya Bavarian baada ya kuandika maelezo ambayo yalikamatwa na mamlaka ya serikali. Illuminati ilifungwa na Weishaupt aliondolewa Ingolstadt na kuishi maisha yake yote Ujerumani katika mji wa Gotha, kilomita 300 kuelekea kaskazini. Ingawa wazo hilo la jamii ya siri lilikuwa baya dhidi ya nchi liliweka mawazo mabaya tangu   kuanzishwa kwake, muhtasari wa nadharia za njama zilizopikwa na wale ambao wanaamini kuwa Illuminati haikusambaratishwa kabisa - ulidai kuwa wanahistoria walikuwa wamewaanika kwa kiasi kikubwa. Hata mipango yao katika taasisi ambayo walikuwa wanaifanyia kazi kwa siri ilihojiwa na mamlaka. Iluminati ilikuwa imechukuliwa kuwa sehemu ya mapinduzi ya Ufaransa, wakishirikiana na rais wa Marekani John F Kennedy na hata shambulio la kigaidi la Septemba 11, 2001, na amekuwa maarufu kupitia vitabu na filamu kama Dan Brown Angels na mashetani."	https://www.bbc.com/swahili/habari-57487604
technology	SmartWater: Teknolojia inayowalinda wanawake dhidi ya unyanyasaji	"Mtu wa kwanza nchini Uingereza amepatikana na hatia na kufungwa jela kwa unyanyasaji wa nyumbani baada ya kunyunyiziwa SmartWater - kioevu cha uchunguzi kinachoonekana chini ya mwanga wa ultraviolet. Teknolojia hiyo inajaribiwa na vikosi vya polisi kwa matumaini ya kuwaweka wanawake salama. Dutu hii hukaa kwenye ngozi hadi wiki sita na kwenye nguo kwa muda mrefu zaidi na humhusisha mhalifu na kundi maalum la maji ambalo lilinyunyiziwa. Mwathiriwa, huko West Yorkshire, ni mmoja wa wanawake zaidi ya 200 kote Uingereza ambao sasa wana vifurushi vya maji hayo katika nyumba zao. Vifurushi hivyo ni pamoja na mkebe unaoshikiliwa kwa mkono kwa ajili ya kunyunyuzia, jeli ya vishikizo vya mlango na lango, na mtego wa kiotomatiki unaonyunyiza maji hayo ikiwa mtu anakaribia nyumba. Msimamizi wa Upelelezi wa Polisi wa West Yorkshire Lee Berry, ambaye alikuja na wazo hilo, aliiambia BBC: ""Unyanyasaji wa nyumbani mara nyingi ni vigumu sana kufunguliwa mashtaka na matukio mengi ya uhalifu huu hutokea kwa siri. ""Ikiwa tutaweka alama kwa uchunguzi wa kitaalamu, basi tunaweza kufuatilia mtu mahali fulani. Tutajua mhusika ni nani, na tutajua mwathiriwa ni nani pia. ""Tunachosema kwa mhalifu ni kwamba, ukirudi kwenye eneo hilo na kukiuka masharti haya, utanaswa na alama za kiuchunguzi."" Vikosi vya Polisi vya West Yorkshire, South Yorkshire na Staffordshire vyote vinatumia vifaa hivyo, ambavyo hugharimu takribani pauin 150 kwa mwezi kwa kila mtu, kama sehemu ya mkakati wao wa kupambana na unyanyasaji wa nyumbani. Kwa wastani inagharimu polisi kama pauni 640 kushughulikia tukio la unyanyasaji wa nyumbani, kulingana na uchunguzi wa uhalifu wa Uingereza na Wales. DS Berry alisema kikosi hicho kitaokoa takriban pauni 500 kwa kila kikosi ikiwa kitatumia alama za uchunguzi kama kizuizi. Ninawezaje kuishi na mwenza mnyanyasaji wakati wa amri ya kutotoka nje? 'Walinigusa lakini sikuweza kupinga' Waathiriwa wengi wanaotumia teknolojia hiyo wamewaambia polisi wanahisi kuwa salama zaidi, na 94% ambao walihojiwa walisema wangependekeza na wengine watumie. Takriban vikosi 20 kati ya 43 vya polisi nchini Uingereza vinakutana na kushirikishana kile wanachofanya ili kukabiliana na unyanyasaji wa nyumbani kama sehemu ya mkakati wa Uingereza wa Unyanyasaji dhidi ya Wanawake na Wasichana. DS Berry anatumai vikosi vingine vitaamua kutekeleza teknolojia hiyo pia. DS Berry alisema: ""Ninatumai sana vikosi vingine vya polisi vitaona kile tunachofanya hapa West Yorkshire. Kadiri tunavyoweza kuwalinda kuwalinda waathiriwa na kuwafanya wajisikie salama katika nyumba zao, ndivyo wanavyokuwa bora zaidi. Hiyo ndiyo hadithi ya mafanikio ya kweli hapa."" Kwa miaka mingi, SmartWater imekuwa ikitumika kulinda mali na kuzuia wezi kwa kuwekwa kwenye vitu vya thamani ya juu. Wakati vikiwa vikavu majimaji hayo hayaonekani kwa macho , lakini hung'aa rangi ya manjano ikiwa itamulikwa na taa za ultra violet na kurunzi ambazo hutumiwa na polisi. Ikiwa vitu vya thamani vitaibiwa na baadaye kurejeshwa, mmiliki wake wa asili anaweza kupatikana baada ya uchunguzi wa maabara wa sampuli. Teknolojia hiyo tayari imepewa sifa ya kupunguza nusu ya wizi wa kubadilisha fedha, kulingana na Baraza la Wakuu wa Kitaifa wa Polisi. Lakini matumizi ya teknolojia ya kusaidia kukabiliana na unyanyasaji wa nyumbani ni mpya. Mwanaume huyo kutoka Wakefield, West Yorkshire, alikuwa akimsumbua mpenzi wake wa zamani na kukiuka amri ya kutomnyanyasa ambayo ilitamka kwamba lazima amwache peke yake. Alipojitokeza na kujaribu kuingia ndani ya nyumba, alinyunyiza majimaji hayo kutoka kwenye mkebe kwenye dirisha lake. SmartWater ilisaidia maafisa kumkamata mtu huyo, kwani ilimweka kwenye eneo la uhalifu. Alifungwa kwa wiki 24 na kupewa amri ya zuio la miaka miwili. Rachael Oakley, mkurugenzi wa kitengo cha kijasusi cha SmartWater, anasema kwamba hakuna jambo la shaka linapokuja suala la kutumia alama za kiuchunguzi, tofauti na vizuizi vingine, kama vile CCTV. ""SmartWater inaundwa na mchanganyiko wa viambata adimu ambavyo haviwezi kupatikana kwa asili popote pengine duniani. Kila chupa ina kiasi tofauti cha chembe hizo ndani yake na kila bachi ni ya kipekee."	https://www.bbc.com/swahili/habari-60444507
politics	Mahakama ya Uganda yamtia hatiani Stella Nyanzi kwa kumtusi Museveni	"Mahakama nchini Uganda imempata mwanaharakati na mwalimu wa chuo kikuu cha Makerere nchini  humo  Dkt Stella Nyanzi  ya unyanyasaji wa mtandaoni. Dkt. Nyanzi ambaye amekuwa mkosoaji mkubwa wa rais Museveni ,  alishtakiwa kwa makosa mawili, unyanyasaji wa kimtandao pamoja na  mawasiliano ya udhalilishaji rais Yoweri Museveni, na mkewe  Janet Museveni pamoja na marehemu mama yake Museveni, Bi  Esteri Kokundeka,  kupitia ujumbe alioutuma kwenye  Facebook. Hata hivyo ameondolewa mashtaka juu ya mawasiliano ya udhalilishaji. Akitoa  hotuba iliyojaa hamasa  baada ya uamuzi huyo kutolewa, Bi Nyanzi ambaye alishambiliwa na wafuasi wake na wanaharakati wengine  alisema kuwa kama mama hawezi kulia na kuomba kuwa asifungwe gerezani, kwa ajili ya watoto wake. Kesi yake iliendelea bila kuwepo  mahakamani kwa mawakili wa Bi  Nyanzi na hivyo kumuacha akijiwakilisha mwenyewe wakati wa hukumu dhidi yake. ""Ninaweza kujitolea kuukosa umama kwa chochote ninachotaka kukifanya . Nilizaliwa kwa ajli ya harakati hizi. Nitaongea kwa madikteta kwa kila lugha yoyote iwezekanayo ,"" Dkt Nyanzi alimwambia jaji aliyeongoza kesi yake  Gladys Kamashanyu. Kulingana na sheria za Uganda, kosa la unyanyasaji wa kimtandao huadhibiwa kwa kifungo cha miaka mitatu jela. Nyanzi aliongeza kuwa angependa sana kupatikana na hatia ya makosa kwasababu ni ukweli alipanga kumtusi rais Museveni. Nyanzi aliandika ujumbe wa matusi ya nguoni uliomuhusisha rais na marehemu mama yake , ambapo alisema kwamba rais Museveni alikufa wakati alipozaliwa. Jaji aliuelezea ujumbe wa  Facebook alioutuma, ambapo Bi Nyanzi alielezea mara kwa mara sehemu za siri za mama yake museveni ,kuwa ulikuwa ni kinyume cha maadili, usio wa heshma na wa kuchukiza, mchafu na wenye matusi mabaya. Nyanzi alikuwa amekataa kuomba dhamana na amekuwa katika gereza kuu la Uganda la Luzira kwa miezi minane. Nchini Uganda  Uganda, Bi Nyanzi amekua sura na sauti ya matumizi ya lugha chafu katika upinzani dhidi ya kile anachokiita serekali mbaya. Haoni haya ya kuandika maneno ambayo wengi wanayaona kama ni ya aibu. Awali alikamatwa na kuwekwa jela kutokana na ujumbe mwingine wa  Facebook ambapo alimuelezea rais kama  ""makalio"". Kesi juu ya  mashtaka hayo bado inaendelea. Nyanzi ni mtafiti wa masuala ya jamiina msomi na kabla ya kuanza kampeni yake ya matusi kupitia kwenye mitandao ya kijamii aliwa ni mwalimu katika chuo kikuu cha umma nchini Uganda cha Makerere. Mashtaka hayo chini ya ya sheria ya matumizi mabaya ya kompyuta ni jaribio latika utekelezwaji wa sheria ya uhalifu wa mtandaoni inayokosolewa. Wengi miongoni mwa washukiwa wa unyanyasaji wa mtandaoni , wamekuwa hata hivyo wakishutumiwa kwa kumshambulia rais Museveni. Hukumu dhidi yake imepangwa kutolewa Ijumaa."	https://www.bbc.com/swahili/habari-49200927
business	Fahamu jinsi Wakenya wanavyotumika kufanya udanganyifu Ulaya	"Mwanafunzi wa London au New York akienda mtandaoni kumlipa mtu amfanyie uandishi wa kitaaluma, kuna uwezekano mkubwa wa kazi hiyo  kufanywa na mtu kutoka nchini Kenya. Ripoti ya BBC Trending kutoka Nairobi inaangazia kuhusu waandishi wanaowasaidia wanafunzi wa kigeni kudanganya katika masomo yao. Kennedy alikuwa mwalimu lakini katika kipindi cha miaka mitano amejikwamua kimaisha kupitia njia tofauti. ""Nafanya uandishi wa kitaaluma,"" anasema. Yeye ni sehemu ya tasnia ya kimataifa mtandaoni, ambayo ni biashara kubwa nchini Kenya. Lakini kile anachofanya Kennedy na Wakenya wengine wengi wanaita ""uandishi wa kitaaluma"", kwengine duniani kinaitwa udanganyifu. Ikiwa wewe ni mwanafunzi wa Chuo Kikuu au mwanafunzi wa shule ya upili ambaye anasumbuka kufanya zoezi la masomo, basi Kennedy na timu yake ya waandishi watakufanyia- kwa ada stahiki. Wakimaliza watakupa uwasilishe zoezi hilo kana kwamba umefanya mwenyewe bora usijulikane. Wale wanaondesha biashara hiyo wanafahamika kama ""essay mill"" Tovuti, ambazo zinatumiwa na wanafunzi wanaofanya udanganyifu kutuma kazi zao wanazotaka kufanyiwa. Baadhi ya tovuti hizo ziko Marekani na Ulaya Mashariki na wale wanazoziendesha wanaweza kujipatia faida ya hadi nusu ya ada inayotozwa wateja. Kiwango anachotozwa mteja kinategemea zoezi analotaka kufanyiwa. Zoezi  likiwa rahisi ada ni kidogo lakini likiwa gumu kama vile kufanyiwa nadharia nzima ya PHD bila shaka ada anayotozwa mteja ni ya juu. Kennedy na waandishi wake alio waajiri wanakamilisha hadi insha 200 au mitihani ya mtandaoni  kwa mwezi. ""Unajiunga na mtandao kwa kutumia nambari ya usajili ya mwanafunzi na kumfanyia mtihani"" anaongezea. Watafiti ambao husoma biashara ya kile kinachoitwa ""udanganyifu wa mkataba"" wanasema Kenya ni kitovu muhimu. Sababu ni rahisi: Kenya ni nchi inayozungumza na mfumo mzuri wa elimu ambapo mara nyingi kuna fursa duni za kiuchumi, haswa kwa vijana. Njia pekee ya vijana kujikimu kimaisha ni kutumia elimu yao kuwasaidia raia wa kigeni kufikia malengo yao. Picha za wasifu wa waandishi wa kukodisha kwenye tovuti zinazotoa huduma ya uandishi wa kitaaluma zinaashiria kuwa waandishi wote ni wazungu. Lakini ukweli ni kwamba ukiomba kufanyiwa uandishi wa kitaaluma mtandaoni kuna uwezekano wa kazi hiyo kufanywa na Mkenya. Kwa Kennedy, kujiunga na tasnia hiyo ilikuwa wazo zuri. Kennedy aliye na umri wa miaka 30 anajipatia karibu shilingi elfu 150 za Kenya (karib £1000) kwa mwezi- kiwango kikubwa kidogo  kuliko mashahara wa wastani - na karibu mara nne ya mshahara aliyokuwa akipokea alipokuwa mwalimu. Lakini anajihisi vipi kwamba anasaidia kudhoofisha uadilifu wa elimu kote duniani? Kama mwalimu wa zamani anajihisi ""kuathiriwa kimaadili"" lakini anasema kwamba anafanya kwa ajili ya kujipatia kipato. ""Ninajali, lakini najali nini zaidi ya maisha yangu mwenyewe - wakati mwingine lazima uishi kwanza kufikiria maadili, ""anasema. Kennedy anajua vizuri kuwa kazi yake inaweza kumsaidia mteja kudanganya hadi wakapata shahada ambayo itawapatia ajira itakayowalipa.""Halafu unatambua sio mashindano dhidi yao. Wakati mwingine ni mashindano dhidi ya umaskini."" Ijapokuwa kuna waandishi wa kitaaluma wa kukodishwa katika nchi zingine, wale wa Kenya wamebuni mbinu yao binafsi ya kuendesha kufanya kazi hizo. Kuna makundi ya ""waandishi wa kitaaluma"" katika mitandao ya kijamii ya Facebook na Telegram ambapo kazi na programu tumishi zinauzwa.  Baadhi ya makundi hayo yana maelfu ya wanachama. Zinajumuisha wataalamu wa kiwango cha wastani ambao wanafanya kazi huku wakiendelea na masomo. David ni mmoja wa watu 10 walio katika mwaka wao wa mwisho katika Chuo Kikuu ambaye anajifadhili mweyewe kupitia njia hiyo. ""Wazazi wangu hawana uwezo wa kugharamia maisha yangu chuoni,""anasema. ""Kwa hivyo nimejiunga na tasnia hii kama njia ya kujikimu kimasomo na hata kusaidia familia yangu ."" Katika kipindi cha miaka miwili iliyopita, David amekuwa akiwaandikia wanafunzi wa Uingereza na Marekani ambao ni wateja wake karibu insha 360. Anaandika kurasa 15 kwa siku kwa ada ya shilingi 250 kw(£1.65) kwa kila ukurasa. ""Naweza kufany akazi kutoka Jumatatu hadi Ijumaa usiku na mchana, lakini natenga wikendi kuangazia masomo yangu"" Kazi hiyo imemwezesha kukunua kipande cha ardhi kijijini kwao na kuwaajiri watu wa kumfanyia shughuli ya kilimo -ambayo anasema ni uwekezaji wa siku za usoni. David amepewa kandarasi na mtu mwandamizi zaidi katika tasnia hiyo ambaye ana akaunti ya uandishi kwenye moja ya tovuti kubwa ya waandishi wa kitaaluma wa kigeni. Lakini kupata akaunti si rahisi. Kampuni zingine zinasisitiza juu ya waombaji kuwa uthibitisho wa kupita mitihani ya masomo. Akaunti zilizo na hakiki nyingi za wateja kwa nyota tano ni bidhaa muhimu na hununuliwa na kuuzwa katika vikundi vya uandishi wa kitaaluma. Hivyo ndivyo wanafunzi huhadaiwa. Huenda wakafikiria wanafanyiwa uandishi wao wa kitaaluma na mwandishi ambaye anaujuzi mkubwa. Lakini kwa kweli huenda ni mtu ambaye alinunua akaunti kutokana na sifa nzuri ""Nimenunua zaidi ya akaunti 10,"" anasema Kennedy. ""Baadhi ya akaunti hizo zinagharimu shilingi 500,000 za Kenya sawa na (£3,300). Hakuna njia nyingine ya kupata wateja."" Kuwa na akauntu ni kitu ambacho David anatazamia baada ya kuhutimu masomo yake. Akiwa na miaka 23 tu tayari ameanza kukuza kizazi kijacho. Anawapa mafunzo waandishi wa kimasomo na kuwapitishia kazi rahisi waanze kupata uzoefu. ""Kutokana na hilo  tulijenga usuhuba na kusaidiana. Kwa hivyo ni tasnia ambayo inakua."" Wengine hawavutiwi na taaluma hiyo. John alijiingiza katika uandishi wa masomo baada ya kuhitimu. Anatarajia kuachana nayo baada ya kupata kazi ya uandishi katika vyombo vya Habari. ""Kuna watu hufanyiwa kazi ya uuguzi. Singelipenda kwenda hospitali kutibiwa na mtu ambaye alimlipa mtu mwingine kumfanyia mitihani. Unajua ni hatari sana. Kwa kweli inanitia hofu sana,""anasema. ""Iinastahili kufutiliwa mbali."" Dkt Gladys Nyachieo, mhadhiri wa sosholojia katika Chuo Kikuu cha Multimedia jijini Nairobi, anaamini jukumu la kukabiliana na udanganyifu chuoni liko kwa nchi Tajiri ambazo wanafunzi wao ndio wateja wakuu. Bila mahitaji kama hayo hakungekuwa na usambazaji. ""Ikiwa wangeweza kuchukua hatua kwa mfano kupiga marufuku husuma ya uandishi wa kitaaluma upande mmoja,basi udanganyifu unaweza kupunguzwa,""anasema. Baadhi ya nchi zinachukua hatua. Mwaka jana, Australia ilipiga marufuku huduma ya kuuza insha. Sheria kama hiyo pia inazingatiwa nchini Uingereza. Lakini bado haijabainika jinsi sheria hiyo itakavyotumika kukomesha biashara ambayo inavuka mipaka ya kimataifa kwa urahisi. Kwa sasa Dkt Nyachieo anajaribu kushughukia suala hili kadri ya uwezo wake. ""Nawaambia wanafunzi wangu hayo sio maadili. Sio sawa,"" anasema. ""Lakini tunaweza kufanya hilo tu. Ndio njia ya kuishi kwa watu wengine. Kwa hivyo ni tatizo kubwa."" Baadhi ya majina katika taarifa hii yamebadilishwa"	https://www.bbc.com/swahili/habari-58497021
entertainment	Mpiga picha aliyehatarisha maisha yake kutengeneza makala kuhusu Boko Haram	Mpiga picha wa Nigeria Nelly Ating, ametengeneza makala ya wahanga wa Boko Haram tangu mwaka 2014. Angalia baadhi ya picha alizoweza kuzikusanya katika makala yake.	https://www.bbc.com/swahili/55172438
entertainment	Utata juu kukamatwa kwa 'shujaa' wa filamu ya mauaji ya Rwanda.	"Baada ya Paul Rusesabagina kuonyeshwa mbele ya waandishi wa habari na maafisa wa upelelezi wa serikali ya Rwanda (RIB) sasa familia yake inasema  kuwa alikuwa safarini Dubai wakidai kuwa alitekwa nyara. Akizungumza na BBC mtoto wa kike wa Bwana Rusesabagina -Anaïse Kanimba alisema :''alitekwa nyara alipokuwa safarini Dubai "", katika Muungano wa nchi za  kiarabu (UAE).'' ""Alifika Jumanne, ndio mara ya mwisho tulipozungumza nae akituambia kuwa amefika salama, hatukumsikia tena hadi tulipoona kuwa amekamatwa na utawala wa Rwanda. ""Hatujui alifikaje huko na kilichotokea, ndio maana tunafikiria kuwa alitekwa kwasababu asingeenda Rwanda kwa hiari yake."" Anaishi uhamishoni  Marekani na ni raia wa ubelgiji , aliongeza. ""Kwahiyo tungependa  nchi hizi mbili zitusaidie kumrudisha nyumbani. ""Mashitaka wanayomshitaki hayana msingi ,"" Bi Kanimba aliongeza katika mahojiano na kipindi cha  BBC Newsday Bwana  Rusesabagina, 66, ni mkosoaji mkubwa wa rais Paul Kagame. Unachosema Muungano wa kisiasa unaoongozwa na Rusesabagina Waziri Mkuu wa zamani wa Rwanda Faustin Twagiramungu na mkosoaji mkuu wa serikali ya Kigali  ambaye ndiye msemaji wa Muungano wa vyama vya upinzani,unaoongozwa na Rusesabagina -MRCD-Ubumwe, ameiambia BBC  pia kwamba  alitekwa nyara: ""Tunafahamu  vyema kuwa alikamatwa katika miji alikotoka, hatukufahamu kuwa alikuwa amesafiri Dubai . Alikua katika matembezi yake ya kibinafsi sio kuhusu vyama vyetu hivi."" Kwa upande wa serikali ya Rwanda, inasema kwa muda mrefu  jina la Bwana Rusesabagina lilikua miongoni mwa majina yaliyopo kwenye waranti ya kimataifa, kwa ajili ya kukamatwa na kuwasilishwa katika mahakama za Rwanda. Ofisi ya Rwanda ya upelelezi (RIB) ilisema kuwa  amekamatwa kwa ushirikiano wa kimataifa. '' Rusesabagina anakabiliwa na  mashitaka kadhaa ikiwa ni pamoja na ugaidi, utekaji, kuchoma moto mali na mauaji'' , alisema kaimu msemaji wa Ofisi ya Rwanda ya upelelezi (RIB) Dkt Thierry Murangira  . Bwana Murangira aliwaambia waandishi wa habari kuwa uhalifu  anaodaiwa kuufanya aliutekeleza dhidi ya Wanyarwanda ambao hawakuwa na silaha, wasio na hatia kwenye ardhi ya Rwanda ikiwa ni pamoja na   mashambulizi yaliyotekelezwa katika wilaya ya Nyaruguru Juni  2018,  Nyungwe, na Wilaya ya Nyamagabe Disemba  2018. Waziri wa sheria na Mwanasheria Mkuu wa Rwanda , Johnston Busingye alisema kuwa kukamatwa kwa  Rusesabagina ni ujumbe wa wazi kwa yeyote anayeua au kufanya ugaidi dhidi ya Rwanda atakamatwa. ""Wale wanaoshukiwa kuua na kufanya ugaidi dhidi ya Wanyarwanda , wale wanaopanga, kudhamini kwa pesa ugaidi dhidi ya Wanyarwanda wataletwa mbele ya sheria,"" alisema. Waziri Busingye  alipongeza ushirikiano wa kimataifa na juhudi zilizofanyika katika kumkamata Bwana Rusesabagina. Paul Rusesabagina,  ni kiongozi wa muungano wa kisasa MRCD-Ubumwe  ambao Rwanda inauhusisha na mashambulio ya ugaidi yaliyowauwa  Wanyarwanda katika kituo cha polisi cha mjini Kigali. Rusesabagina alipata umaarufu baada ya kucheza filamu ya  Hollywood kwa jina Hotel Rwanda iliyotolewa mnamo mwaka 2004. Katika filamu hiyo , Paul  Rusesabagina aliangaziwa kama mtu aliyetumia ushawishi wake - na rushwa- kuwashawishi maafisa wa kijeshi kuwapa njia salama ya kuwatorosha karibu watu1,200 ambao walitafuta maficho katika Hôtel des Mille Collines, ambayo alikuwa meneja wake wakati wa mauji ya kimbari ya mwaka 1994 dhidi ya Watutsi. Baada ya filamu hiyo kutolewa Bw. Rusesabagina alitunukiwa medali ya Rais wa Marekani  ya Uhuru 2005,George Bush. Hata hivyo kundi  la manusura wa mauaji ya kimbari nchini Rwanda Ibuka lilisema kuwa alitilia chumvi jukumu lake la kuwasaidia wakimbizi kujificha hotelini katika siku 100-za mauaji ya kikatili mwaka 1994. Jina la Rusesabagina hivi karibuni lilikuwa katika kesi ya ugaidi nchini. Mahakama ilisikiliza madai kwamba kundi la waasi wa  the National Liberation Front (FLN), lilipokea msaada kutoka kwa rais wa Zambia Edgar Lungu kwasababu ya urafiki wake wa karibu na Bwana Rusesabagina. Msemaji wa Bwana Lungu alikana madai hayo katika mahojiano na BBC.  Mwaka 2011, Bwana Rusesabagina alishutumiwa kudhamini kundi  na muungano wa makundi ya ugaidi yenye silaha  na itikadi kali. Rusesabagina ni Naibu kiongozi wa muungano wa vyama vya kisasa vinavyoipinga serikari ya Kigali wenye makundi ya kijeshi  -FLN -unaoendesha harakati zake mashariki mwa Jamuhuri ya kidemokrasi ya Kongo. Mwaka 2018,  kundi la FLN  lilidai kufanya mashambulizi kwenye ardhi ya Rwanda kwenye maeneo ya msitu wa Nyungwe ambapo watu wengi waliuawa."	https://www.bbc.com/swahili/53987979
sports	Mashindano ya kimataifa ya magari yafanyika Kenya	Mashindano ya kimataifa ya WRC Safari Rally yameingia siku ya tatu nchini Kenya. Mapema Jumamosi, madereva walipitia wakati mgumu katika mkondo wa asubuhi ndani ya mbuga ya kitaifa ya Soysambu na kando kando ya Ziwa Elementaita. Mkondo huo umeishia katika eneo la Sleeping Warrior, jumla ya kilomita 31 zikimalizika kabla ya madereva kurejea katika eneo la maegesho mjini Navaisha. Maelfu ya Wakenya na mashabiki wa kutoka mataifa jirani wamejitokeza kushuhudia mkondo wa leo, huku serikali na waandalizi wakihakikisha itifaki za kuzuia maambukizi ya Corona zinazingatiwa. Mashindano ya WRC Safari Rally yatakamilika siku ya Jumapili kwa mkondo wa mwisho utakaowapeleka madereza katika mbuga ya kitaifa ya Hell’s Gate mjini Naivasha.	https://www.bbc.com/swahili/habari-57623752
business	Virusi vya corona: Je hali iko mbaya kiasi gani nchini Saudi Arabia?	"Kuna wakati ilikuwa maarufu kwa kutotoza ushuru, Saudi Arabia lakini kwa sasa hivi imetangaza kodi ya ongezeko la thamani kuanzia asilimia 5 hadi asilimia 15 na pia kukatiza ruzuku inayotolewa kila mwezi kuanzia mwezi ujao. Hatua hiyo inawadia wakati ambapo bei ya mafuta duniani imeshuka tena kwa zaidi ya nusu ikilinganishwa na bei yake mwaka mmoja uliopita, na kupunguza mapato ya serikali kwa asilimia 22 huku miradi mingine ya serikali ikisitishwa. Saudi Aramco, kampuni ya serikali ya mafuta tayari faida yake imepungua kwa asilimia 25 katika kipindi cha robo ya kwanza ya mwaka sababu kuu ikiwa ni kushuka kwa bei ya mafuta. ""Hatua hizi zinaakisi uhitaji wa haraka wa kudhibiti matumizi na kujaribu kuimarisha bei ya mafuta ambayo iko chini,"" amesema mchambuzi wa masuala ya Uarabuni Michael Stephens. ""Uchumi huo wa kifalme uko katika hali mbaya na itachukua muda kuanza kuimarika na kurejea katika hali ya kawaida."" Covid-19 kwasasa hivi inasababisha maafa katika uchumi wa nchi mbalimbali ambazo zinategemea mamilioni ya wafanyakazi raia wa kigeni wasiokuwa na ujuzi kutoka bara la Asia ambao wengi wao wanaishi kwa makundi na hali yao ya usafi ni duni. Wakati huohuo, mwanamfalme ambaye bado ni maarufu sana nyumbani, lakini anaonekana kama mhuni katika nchi za Magharibi kwasababu ya kile kinachodaiwa kuwa alichotekeleza katika mauaji ya mwanahabari wa Saudia Jamal Khashoggi. Imani kwa wawekezaji wa kimataifa bado haijarejea kwa asilimia 100 kuanzia kuuawa kinyama kwa mwanahabari huyo hadi ushiriki wa majasusi wa serikali ndani ya ubalozi wa Saudia uliopo Istanbul 2018. Vita katika nchi jirani ya Yemen vimekuwwa vikimaliza maafisa wa Saudia kwa miaka mitano na vilipofikia ni kwamba havina tija yoyote, na pia mgogoro na Qatar umeyumbisha amani iliyokuwepo katika mataifa sita ya Baraza la Ushirikiano la Kiarabu la Ghuba. Sasa basi Je Saudi Arabia imejikuta katika matatizo makubwa? Kwanza, virusi vya corona vimetatiza uchumi wa nchi mbalimbali kote duniani na Saudi Arabia haijasazwa. Ndio, ina mfuko wa fedha wa utawala, fedha za uwekezaji kwa umma kama njia ambazo inaweza kuzigeukia kukomboa hali thamani yake ikiwa ni $320bn (£260bn; 295bn euros). Pia kuna kampuni ya Saudi Aramco, ambayo kwa kiasi kikubwa ina milikiwa na serikali, mwaka jana ilisemekana kuwa na thamani ya $1.7 trillion - wakati huo, thamani yake ikiwa ni sawa na kampuni ya mawasiliano ya Google na Amazon kwa pamoja. Kwa mauzo kidogo tu ya asilimia 1.5 Saudi Arabia imefanikiwa kupata zaidi ya $25bn ikiwa ni kiwango kikubwa cha hisa katika historia yake. ""Saudi Arabia ina maeneo mengi ya kujikomboa,"" amesema Bwana William Patey, aliyekuwa balozi wa Uingereza kwa Riyadh kati ya 2007-10. ""Wanahifadhi nyingi za kuwawezesha kusonga mbele na bado wanaweza kujikwamua kutokana na soko lao la hisa ama lilivyo au hata likiimarika zaidi."" Kwa sasa, tishio kwa nchi hiyo kutoka Iran kunaonekana kupungua kufuatia shambulio la kigaidi la Septemba mwaka jana katika viwanda vyake vya mafuta na baadae, kuuawa kwa kamanda wa jeshi la Iran Qasem Soleimani mwezi Januari. Mwezi huu, Marekani imeondoa makombora yake yaliyokuwa yametumwa kama hatua ya dharura ya kujilinda. Tishio la ugaidi ndani ya nchi ambalo linaonekana kujificha kutoka kwa kundi la Jihadi lenye kuhusishwa na kundi la Islamic State (IS) na al-Qaeda, likiwa haliwezi kusemekana kwamba limeisha kabisa, zaidi ya kwamba kwa kiasi kikubwa limepungua. Lakini bado Saudi Arabia inakumbana na changamoto si haba: Taarifa iliyotolewa wiki hii ya kubana matumizi bila shaka haijapokelewa vyema na raia wengi wa Saudia, ambao wamekuwa na matumaini ya hatma nzuri chini ya mipango makhususi ya kuimarisha uchumi mbali na mapato ya mafuta. Hata waziri wa fedha mwenyewe alirejelelea mipango hiyo kama hatua zenye machungu. Madhumuni ya mipango hiyo ni kunusuru dola bilioni 26 lakini uharibifu unaosababishwa na Covid 19- na kushuka kwa bei ya mafuta ambako tayari kumegharimu benki kuu ya Saudi kiasi sawa na hicho katika kipindi cha mwezi mmoja tu wa Machi pekee. Katika kipindi cha robo kwanza ya mwaka kuna nakisi ya bajeti ya $9bn. Hii sio mara ya kwanza Saudi Arabia imelazimika kuchukua hatua za kubana matumizi. Mei 1998, nilihudhuria mkutano wa Baraza la Ushirikiano la Kiarabu la Ghuba huko Abu Dhabi wakati ambapo mwana mfalme Abdullah alitoa onyo kali kwa viongozi wenzake wa kanda hiyo ya Uarabuni. ""Mafuta ni $9 kwa pipa,"" aliwambia. ""Wakati wa kuvuna umeshaisha na hautarejea tena. Sasa ni wakati wa sisi sote kupunguza matumizi."" Na baadae, bei ya mafuta ikapanda hadi zaidi ya $100 kwa pipa, lakini haikuchukua muda kabla ya serikali kusitisha ajira na kupunguza miradi ya ujenzi kote nchini humo. Wakati huu hali inaweza kuwa mbaya zaidi. Virusi vya corona na kushuka kwa bei ya mafuta kumetatiza miradi yote kote nchini humo na kuzua maswali ikiwa azimio la mpango wa ruwaza ya mwaka 2030 bado inaweza kufikiwa. Mpango huo ambao unalenga kumaliza tegemezi la tangu mwanzo kwa nchi hiyo katika historia yake la mapato ya mafuta na wafanyakazi raia wa kigeni umetengewa dola bilioni 500. Maafisa wanasema kwamba hilo bado linaendelea lakini wachambuzi wengi wanaamini kucheleweshwa kwa utekelezaji wa azimio hilo pamoja na kupunguzwa kwa pesa zilizokuwa zimetengwa ni jambo lisilo epukika. ""Sekta ya kibinafsi hasa itaathirika vibaya na hatua ya kubana matumizi, amesema Michael Stephens. ""Hatua za dharura za kubana matumizi zinadhuru watengenezaji wa ajira, jambo ambalo litafanya iwe vigumu zaidi kujikwamua katika kipindi cha muda mrefu."" Sifa ya Saudi Arabia duniani iliharibika vibaya wakati wa mauaji ya mwanahabari Khashoggi na pale ilipobainika kwamba wanajaribu kuficha ukweli. Hata balozi wa Saudi Arabia Uingereza aliita tukia hilo ""doa katika sifa yetu"". Kesi na kufunguliwa mashtaka kwasababu ya mwanahabari huyo ambako baadhi ya washukiwa walipatikana bila hatia, kulisababisha ukosoaji zaidi kutoka makundi ya kutetea haki za binadamu pamoja na taarifa maalum kutoka Umoja wa Mataifa kuhusu mauaji ya kiholela. Saudi Arabia bila shaka ni kubwa na muhimu kwa uchumi wake kupuuzwa na duniani. Hivi karibuni imekuwa ikijitahidi katika mikakati ya uwekezaji wa ngazi ya juu kama vile azma yake ya kutaka kupata asilimia 80 ya hisa ya klabu cha mpira wa soka Newcastle, hatua ambayo imepingwa vikali na mjane wa Khashoggi, Hatice Cengiz, kwa misingi ya kimadiili. Kwa kiasi fulani, vita ya Yemen vimechangiwa na Saudi Arabia pale ndege zake za kivita zilipotekeleza mashambulio ya anga baada ya kupata uungwaji mkono kutoka kwa Marekani na Uingereza na kusemekana kwamba huo ni uhalifu wa kivita uliotekelezwa na pande zote. Lakini vifo vya raia pia vimeongezeka sana kwasababu ya mashambulio ya anga na kuongeza ukosoaji kutoka Washington na kwengineko. Mafaniko ya vita hivyo ni machache mno zaidi ya kuharibu nchi hiyo maskini ya Uarabuni. Aidha uungwaji mkono kwa Riyadh pia umepungua kwa kiasi kikubwa. Washirika wake wakubwa ambao wamekuwa wakimuunga mkono mwana mfalme wa Saudia na kiongozi wa nchi hiyo Mohammed Bin Salman ni rais Trump na Putin. Lakini mwaka huu, kwa kufungulia mifereji ya mafuta na kuharibu soko kimaksudi, aliudhi viongozi hao wawili kwa kusababisha hasara katika soko lao la ndani. Uhusiano na Iran bado upo katika hali ya vita baridi na wanahasira kidogo na majirani zao Qatar. Nyumbani mwanamfalme amekuwa akiharakisha mpango wa mabadiliko ya kijamii na kuondoa marufuku ya wanawake kuendesha gari na kuruhusu vile ambavyo vilikuwa mwiko kama sinema, mikusanyiko ya pamoja kati ya wanawake na wanaume mashindano ya magari. Hivi leo kwa mtazamo wa juuu, Saudi Arabia imebadilika. Lakini nyuma ya pazia, yeyote yule atakayejaribu kuhoji sera zinazoendelezwa anajiweka katika hatari ya kukamatwa na kuzuiliwa gerezani au hata kufungwa kwa makosa ya kutishia usalama wa taifa. Mauaji ya kiholela bado yanaendelea nan chi hiyo bado ni miongoni mwa zinazokosolewa pakubwa na makundi ya haki za kibinadamu. Licha ya haya yote, bado Saudi Arabia ni mshikadau mkubwa katika uchumi wa kimataifa  na pia inatarajiwa kuwa mwenyeji wa mkutano ujao wa G20 Novemba ingawa washirika wake wanaichukulia kama mwenye kuwatia aibu. Akiwa na miaka 34, Mwana mfalme Mohammed Bin Salman anaonekana kuwa mtu asiyetaka kupingwa. Pia anaungwa mkono na baba yake, 84, King Salman, na amekuwa akimuondoa yeyote anayeoonekana kuwa mpinzani wake madarakani. Binamu yake mfalme Mohammed Bin Nayef, aliyemrithi kama mwana mfalme baada ya mapinduzi yaliyotokea kwenye makazi ya ufalme 2017, ni miongoni mwa viongozi wengi waandamizi ambao wamezuiliwa."	https://www.bbc.com/swahili/habari-52662699
technology	Instagram: Dawa ya wadhalilishaji mtandaoni yachemka	Mtandao wa Instagram unaamini kuwa kuwepo kwa ujumbe wa kuwafanya watumiaji wa mtandao kufikiri kuhusu wanachokisema, utasaidia kuondokana na vitendo vya udhalilishaji mtandaoni. Hivi karibuni itawapatia watu wanaodhalilishwa mitandaoni uwezo wa kuzuia majibizano na watumiaji wanaowadhalilisha. Instagram imekuwa kwenye changamoto ya kupambana na tatizo la udhalilishaji baada ya madhara makubwa kutokea kama tukio la kujiua kwa binti mmoja wa nchini Uingereza. ''Tunaweza kufanya zaidi kuepuka vitendo hivi kufanyika kwenye instagram, na tunaweza kuchukua hatua zaidi za kuwawezesha walengwa wa vitendo hivyo ili waweze kujitetea wenyewe''.ameeleza mtendaji mkuu Adam Mosseri. Namna ya kuficha mawasiliano yako kwenye WhatsApp ‘Fikiri tena’ Instagram imesema imekuwa ikitumia teknolojia ya kubaini kama ujumbe unafanana na aina ya ujumbe unaowekwa ambao umekuwa ukiripotiwa kuwa usiofaa kwa watumiaji. Katika mfano mmoja, mtu ataandika ''wewe ni mbaya na mpumbavu.'' kisha ujumbe utamfikia kutoka instagram ukimuuliza: ''Una uhakika unataka kuweka ujumbe huu? fikiri zaidi''. Ikiwa mtumiaji atabofya palipoandikwa ''fikiri zaidi'' ujumbe utatokea ukisema '' tunauliza watu kufikiri kuhusu kauli zinazoonyesha kufanana na zile zinazoripotiwa kuwa mbaya.'' Mtumiaji anaweza kupuuza ujumbe na kuweka ujumbe wake, lakini Instagram ilisema kwa majaribio ya awali yanaonyesha kuwa wataweza  kuwafanya watu kufuta ujumbe mbaya na kuandika kitu kingine kisichomuudhi mtu ikiwa watakuwa na nafasi ya kutafakari. Uwezo huo unaanzia kwa nchi za watu wanaozungumza kiingereza,kukiwa na mipango ya huduma hiyo kufika duniani kote, Instagram imeiambia BBC. Mipaka Kampuni imesema pia itakuja na kifaa kingine, kiitwacho Restrict (zuia),kilichoundwa kusaidia watoto kuchuja maneno bila kuwafungia wanaowadhalilisha hatua ambayo imeripotiwa kuleta matokeo chanya kwa dunia. ''Tumewasikia vijana kwenye jamii yetu kuwa wamekuwa wakishindwa kuwafungia, au kuwaondoa kwenye orodha ya marafiki au kuripoti vitendo vyao vya udhalilishaji wakihofu kuendelea kwa vitendo hivyo, alisema Mosseri.  Ikiwa mtumiaji atazuiwa ujumbe atakaotuma utaonekana kwa mtumaji peke yake, la muhimu ni kuwa mtumaji hatajua kama amezuiwa Watu waliozuiwa hawatakuwa na uwezo wa kuwaona waliowazuia kama wanapatikana Instagram au wakati unaposoma ujumbe wao wa moja kwa moja. 'Hakuna sababu ya kujitetea' Udhalilishaji kwenye mitandao ya kijamii hasa Instagram, ulitazamwa kwa jicho la tatu mwanzoni mwa mwaka huu. Baba wa binti wa miaka 14 Molly Russell, aliyejiua , amesema vitu vya kufedhehesha alivyokutana navyo kuhusu msongo wa mawazo na kujiua ni sehemu ya sababu za kujiua kwa binti yake. Mwezi Aprili serikali ya Uingereza ilipendekeza kuwepo kwa sera itakayodhibiti makampuni ya teknolojia. Kuundwa kwa chombo huru kitakachodhibiti namna masuala ya udhallishaji yatakavyoshughulikiwa.	https://www.bbc.com/swahili/habari-48918630
technology	'Ngao' ya Kiteknolojia inayoilinda Taiwan dhidi ya China	"Mbele ya nchi yenye nguvu kubwa duniani kuna kisiwa kidogo ambacho hakifikii ukubwa wa Cuba. Taiwan, kilomita 180 tu kutoka Jamhuri ya Watu wa Uchina, inaishi akimtazama adui yake wa milele ambaye inashiriki lugha moja na uwepo wa ndugu kwa pande zote , lakini serikali tofauti za kisiasa. Upande mmoja wa mlango bahari huo, Beijing inaongoza China ya kikomunisti yenye watu bilioni 1.3 chini ya uongozi wa chama kimoja. Katika upande mwingine, Taipei inaendesha jamhuri ya kidemokrasia yenye watu milioni 23. Mzozo kati ya nchi hizo mbili ambao umedumu tangu mwaka 1949 ambao umezidi kuwa mbaya katika siku za hivi karibuni kutokana na ziara ya spika wa bunge la Congress la Marekani, Nancy Pelosi umeinyima Taiwan kupata mashirika ya kimataifa na kuipa hadhi isiyojulikana na utambuzi mdogo wa kimataifa. Lakini, baada ya miaka mingi ya uhasama na mvutano, Taiwan ilipata mkakati unaosaidia maisha yake ya kitaifa katika mzozo huu usio na usawa na ambayo imeweza kuzuia uvamizi wa Wachina: kinachojulikana kama ""ngao ya silicon"". ""Silaha"" ambayo hakuna mtu anayeweza kuiga kwa muda wa mfupi au mrefu kutokana na kiwango chake cha utata. Sekta muhimu ambayo inategemea, kutoka kwa utengenezaji wa ndege za kivita hadi paneli za jua au kupitia michezo ya video. Kabla ya mzozo huu wa hivi punde, BBC Mundo ilikuwa imezungumza na Craig Addison, mwandishi wa habari aliyebuni neno hilo kwa kuchapishwa kwenye kitabu chake Silicon Shield: Ulinzi wa Taiwan dhidi ya Mashambulizi ya Kichina (""Ngao ya silicon: ulinzi wa Taiwan dhidi ya shambulio la China "") . Ngao ya silicon ni sawa na dhana ya vita baridi ya MAD (mutually assured destruction) yaani maangamizi makubwa ya uhakika, kwa sababu hatua zozote za kijeshi katika Mlango-Bahari wa Taiwan zitakuwa na madhara kwa Uchina kama zilivyo kwa Taiwan na Marekani. Kwa hivyo, kwa kweli, inazuia mzozo kuanza na kulinda eneo dogo kutokana na shambulio la kijeshi lililoamriwa na Beijing. Gharama ya hatua hiyo itakuwa kubwa, si kwa dunia pekee, bali kwa China yenyewe, kiasi kwamba serikali ya Xi Jinping ingelazimika kufikiria mara mbili kabla ya kutoa agizo hilo.  Ukweli kwamba serikali ya China imeshindwa kufuata nia yake iliyoelezwa ya kuchukua Taiwan kwa nguvu ikiwa ni lazima inaonyesha kwamba ""ngao ya silicon"" inafanya kazi. Ikiwa Taiwan isingekuwa mtoaji muhimu wa teknolojia kwa ulimwengu, China inaweza kuwa tayari imechukua hatua za kuchukua eneo hilo. Katika mzozo wa makombora wa Taiwan Strait wa 1996, Marekani ilituma vikundi viwili vya kivita kuzuia mazoezi ya kivita ya China yaliyolenga Taiwan, ambayo ni pamoja na kurusha makombora. Huu ni mfano maalum wa maslahi yaliyopo ili shambulio lisifanyike. Wataalamu wengi wa masuala ya kijeshi wanakubali kwamba China haina uwezo wa kijeshi wa kufanya mashambulizi makubwa dhidi ya Taiwan. Katika ushahidi wake mbele ya Bunge la Marekani mwezi Juni, Jenerali Mark Milley, mwenyekiti wa wakuu wa pamoja wa wafanyakazi, alisema shambulio litakuwa ""gumu na la gharama kubwa"" kwa China. Katika kuamua kuchukua hatua za kijeshi dhidi ya Taiwan, China inapaswa pia kuzingatia ikiwa Marekani itaingilia kati kutetea kisiwa hicho. Ni vigumu kuamini kwamba Marekani ingetulia na kuiacha China iichukue Taiwan kwa nguvu. Mbali na usumbufu mkubwa ambao ungetokea kwenye mnyororo wa ugavi wa teknolojia duniani na kwa uchumi wa Marekani wenyewe, uvamizi ungeipa China udhibiti wa viwanda vya juu zaidi vya kutengeneza vifaa maalum vya kompyuta ‘’chip’’ duniani. Na nchi hii kubwa barani Asia ingekamata silaha za hali ya juu za vita ambazo Washington imeiuzia Taipei kwa miaka mingi. Je, kuna mtu yeyote anadhani Marekani itakaa kimya na kuruhusu hilo lifanyike?"	https://www.bbc.com/swahili/articles/cx0qj49lx9no
sports	Tetesi za soka Ulaya Jumatatu 16.05.2022: Mbappe, Pogba, Bellingham, Henderson, Ekitike, Neves	"Juventus  itafanya mazungumzo mapya na wawakilishi wa  Manchester United na kiungo wa kati wa  Ufaransa  Paul Pogba, 29, Jumatatu. (Mirror) Newcastle wamezidisha nia yao ya kumchukua mlindalango wa Manchester United na England  Dean Henderson, 25. (Mirror) Mshambuliaji wa Ufaransa Kylian Mbappe, 23, anasema  yuko  ''karibu'', kufanya uamuzi juu ya hali yake ya baadaye  na atatangaza ''hivi karibuni kabisa''baada ya kuhusishwa na uhamisho  wa kuondoka katika  Paris St-Germain. (Get Football News France) Barcelona  wanakaribia kusaini mkataba na kiungo wa kati wa Wolves na Ureno  Ruben Neves, 25. (Sport - in Spanish) Newcastle wanamtaka mshambuliaji wa Reims  Hugo Ekitike, 19, lakini  Borussia Dortmund pia wanatafakari iwapo watamchukua Mfaransa  huyo kukaba nafasi ya Erling Haaland. (Fabrizio Romano) Liverpool  wako mstari wa  katika kinyang'anyiro cha kusaini mkataba na kiungo wa kati wa timu ya vijana wadogo ya Birmingham Jobe Bellingham, 16, kaka yake mchezaji wa kimataifa wa England Jude   Bellingham. (Mirror) Arsenal  wanaangalia uwezekano wa kumuuza kiungo wa kati-nyuma Mbrazili Gabriel, 24 huku Juventus wakiwa na nia  na mchezaji huyo. (Tuttosport - in Italian) Mchezaji maarufu wa Denmark  Christian Eriksen, 30,  ambaye kwa sasa ana  mkataba wa muda mfupi na  Brentford, anasema ""angependa kucheza katika soka ya championi Ligi pia"" huku akitafakari hali yake ya usoni kwa ajili ya msimu ujao . (Viaplay via Football365) Meneja wa Paris St-Germain Mauricio Pochettino yuko tayari kukutana na rais wa klabu Nasser Al-Khelaifi  huku kukiwa na tetesi kuhusu hali yake ya baadaye  . (Marca - in Spanish) Rais wa heshima wa Bayern Munich  Uli Hoeness anaserma madai ya mshambuliaji  Robert Lewandowsk kwamba hatasaini mkataba mpya   ""yote ni kuhusu pesa"" na anaimani  Mpoland huyo mwenye umri wa miaka 33atabakia katika klabu hiyo msimu huu.(Kicker - in German)"	https://www.bbc.com/swahili/habari-61461613
religion	Misikiti ni marufuku katika mji wa kale wa Aksum nchini Ethiopia	"Kwa wakristo wa kiorthodoksi nchini Ethiopia , mji wa kale wa Aksum ni mji tukufu, nyumbani kwa malkia wa Sheba aliyetajwa kwenye bibilia na sanduku la agano lililokuwa na amri 10 za Mungu. Inaarifiwa watawa katika mji huo wanakilinda sanduku hilo kilichokuwa na maamrisho hayo kumi aliyokabidhiwa Musa na Mungu. Makundi ya waislamu wanashinikiza kujenga msikiti katika mji huo - pendekezo linalopingwa na viongozi wa kikristo wanaosema wako radhi wafe kuliko hilo kufanyika. ""Aksum ndio Mecca yetu,"" ametangaza kiongozi mkuu Godefa Merha, anayeamini kuwa kama makanisa yanavyopigwa marufuku katika mji mtukufu wa kiislamu, misikiti nayo hayaweza kuwepo katika mji wa kale wa Aksum. ""Aksum ni eneo tukufu. Mji huu ni monasteri,"" anasema Godefa, naibu mkuu wa kanisa la Our Lady Mary of Zion mjini Aksum. Msimamo wa muda mrefu wa wakristu wa Orthodoksi sasa umegubikwa na mzozo wakati baadhiya waislamu wanashinikiza chini ya kauli mbiu ""haki kwa waislamu wa Aksum"" kuitisha haki ya kujenga msikiti katika mji huo na kuruhusu adhana ya kuwaita waumini kusali itangazwe kupitia vipaza sauti. Watu wengi wanaona mvutano huo ni wa bahati mbaya  kwasababu ufalme wa Aksum, mojawapo wa ufalme wa jadi ulisifika kwa namna watu wa dini tofuati walivyokuwa wakiishi. Kwa mujibu wa waumini wa dini zote, waislamu waliwasili kwanza katika ufalme huo punde baada ya  kuzuka kwa Uislamu mnamo 600 AD kama wahamiaji waliokwepa watawala wa Mecca wakati huo wasiokuwa waislamu. Mfalme wa kikriso aliwakaribisha na kuruhusu uislamu kuingia kwa mara ya kwanza katika eneo lililo nje ya rasi ya kiarabu. Hii leo, kuna takriban 10% ya waislamu katika idadi jumla ya watu wa Aksum jumla ya watu 73000 wanaoishi huko huku 85% yao wakiwa ni wakristo wa Orthodoksi na huku 5% wakiwa ni wa madhehebu mengine ya kikristo. 'Waislamu walazimika kusali nje' Mkaazi wa kiislamu Abdu Mohammed Ali, aliye katika miaka ya 40, anasema kwa vizazi vingi familia yake imelazimika kukodi nyumba za wakristu kutoa nafasi kwa waisilamu kuabudu. ""Kuna misikiti 13 ya muda. Siku ya Ijumaa iwapo [baadhi ya wakristo] wakitusikia tukitumia vipaza sauti, wanasema tunamdhalilisha St Mary,"" analalamika Aziz Mohammed, tabibu wa kitamaduni aliyeishi Aksum kwa miaka 20 anasema baadhi ya waislamu wanalazimika kusali nje hadharani kutokana na kukosekana misikiti. ""Sisi waislamu hapa tunaishi na wakristo pamoja. Wakristu hawatuzuii kusali lakini kwa miaka mingi, wengi wetu tumekuwa tukisali katika maeneo ya wazi. Tunahitaji msikiti,"" anasema. Suala hilo ni wazi linazusha mzozo kati ya jamii.  Abdu alikuwa na wasiwasi wa kuzungumza na mimi, mkristu wa Orthodoksi , na alifanya hivyo baada ya kumshawishi sana na baada ya kuangalia kitambulisho changu, huku Azizi ambaye alizaliwa na mama Mkristu na baba muislamu, akikataa kulizungumzia zaidi ya hapo suala hilo, na kusema: ""Hapa tunaishi tukiogopana."" 'Tunahitaji kuishi kwa amani' Tofauti za aina hiyo zilizuka Aksummiaka 50 iliyopita wakati mfalme Haile Selassie alipokuwa uongozini Ethiopia. Kiongozi wa mji huo wakati huo, aliyetoka katika filamu ya kifalme alifikia muafaka uliowaruhusu waisilamu kujenga mskiti takriban kilomita 15 nje katika mji wa Wukiro-Maray. Katika mji huo wenye idadi kubwa pia ya wakristu, tunakutana na Keriya Mesud aliyekuwa anawapikia waumini wa kiislamu wakati wakisali. Anasema kuna misikiti mitano katika eneo hilo la Wukiro-Maray, Bi Keriya amesema: ""Licha ya kwamba tunahitaji mskiti Aksum, hatuwezi kuwalazimisha. Tunachohitaji ni kuishi kwa amani."" Ufalme wa Aksum: Godefa anasema jamii hizo mbili zinaishi kwa amani, akiongeza kwamba watu wa imani hizo mbili Amhara  wana mambo mengi yanayowiana. Anaamini kuwa waislamu kutoka sehemu nyingine Ethiopia ndio wanahsinikiza ujenzi wa mskiti. Lakini ameapa kuwa wakristu wa orthodksi kamwe hatuvunja kiapo walichotoa kwa wazee wao waliowatangulia kuuhifadhi mji wa Aksum. Mhubiri wa Kikristu Amsale Sibuh anafafanua: ""Dini zisizokubaliwa kuzaliwa kwa yesu, ubatizo wake, kusulubiwa kwake, kifo chake na kufufuka kwake hawawezi kuishi katika sehemu ambako sanduku la agano lipo. Iwapo mtu atafanya lolote dhiid ya msimamo huu, tupo tayari kufa."" Maafisa wa uongozi katika mji huo wamekataa kutoa tamko, ila wamesema kuwa waumini wa dini hizo  wanaishi kwa amani. Wengi wanatarajia kuwa kama utawala wa ufalme wa Haile Selassie, uliopo sasa - unaoongozwana waziri mkuu Abiy Ahmed, ambaye babake ni muislamu na mamake mkristu - utaifikia makubaliano kulinda hadhi ya Aksum kama eneo la amani. Kwa upande wao waislamu wanaazimia kuendelea kulishnikiza hilo. Taasisi ya viongozi wa Kiislamu katika eneo hilo - baraza la kieneo la waislamu  - linasema linapanga kufanya majadiliano na wakristo katika jitahada ya kuwashawishi kuwaruhusu kujenga mskiti Aksum."	https://www.bbc.com/swahili/habari-48741394
sports	Tetesi za soka Ulaya jumatano 15.09.2021: Mbappe,Kane, Tielemans, Martinez, Aouar, Nandez, Romero, Wijnaldum, Ramsay	"Mkurugenzi wa michezo wa Paris St-Germain Leonardo hatarajii Kylian Mbappe kuondoka mwishoni mwa msimu huu na ana imani mshambuliaji  huyo wa Ufaransa atasaini mkataba mpya. Mbappe, ambaye atamaliza mkataba mnamo Juni 2022, yuko huru kusaini makubaliano ya mkataba wa mapema na kilabu kingine mnamo Januari. Alikuwa chini ya dau la pauni milioni 137 kutoka Real Madrid wakati wa usajili. ""Sidhani kama kuna mtu yeyote hapa anayeona siku za usoni bila yeye,"" Leonardo aliiambia Canal Plus. ""Sioni Kylian akiondoka mwishoni mwa msimu huu. Uhusiano wa Mbappe na PSG ni wa kina."" Leonardo alisema jaribio la  pili kutoka kwa Real kumsajili ""halikuwahi  kufika"" na kilabu ""haifurahii"" tabia ya kilabu hiyo ya  Uhispania. ""Tulikuwa wazi juu ya ofa waliyotoa,"" akaongeza. ""Haikutosha kulingana na maoni yetu. Mshambuliaji wa England Harry Kaane huenda akatia saini mkataba mpya na Tottenham iwapo kifungu cha kumuachilia kuondoka katika kandarasi yake kitawekwa. Mchezaji huyo mwenye umri wa miaka 28 awali aliamini kwamba alikuwa na makubaliano ya kiungwana na mwenyekiti wa klabu hiyo Daniel Levy kuondoka Spurs msimu huu wakati Manchester City ilipojaribu kumsaini.  (Eurosport) Kiungo wa kati wa Ubelgiji Youri Tielemans anasema kwamba anaweka hatma yake wazi huku akiendelea kujadiliana kuhusu mkataba wake  na klabu ya Leicester. Mchezaji huyo mwenye umri wa miaka 24 amehusishwa  na uhamisho wa Liverpool, Manchester United , Barcelona na Real Madrid.. (Sky Sports) Tottenham na Atletico Madrid wote waliwasilisha ombi la dau la yuro milioni 90 kumsajili mshambuliaji wa Argentina Lautaro Martinez ambalo lilikataliwa na klabu ya Inter Milan msimu huu , huku Arsenal pia ikakataliwa baada ya kutoa ofa ya chini.. (Gazzetta dello Sport - in Italian) Mshambuliaji wa Arsenal na England  Bukayo Saka  amefuatiliwa na klabu tofauti , lakini The Gunners wanasema kwamba mchezaji huyo hashikiki.. (Here We Go podcast, via Sun) Kiungo wa klabu ya Bayer Leverkusen mwenye umri wa miaka 18  Florian Wirtz amevutia hamu kutoka kwa baadhi ya klabu za ligi ya premia  pamoja na Bayern Munich. (Express) Fursa ya Chelsea ya kumsajili beki wa kati wa Sevilla mwenye umri wa miaka 22 Jules Kounde itategemea iwapo kandarasi ya beki wa Ujerumani Antonio Rudiger na mabingwa hao wa Ulaya itatatuliwa.. (Star) Kiungo wa kati wa Uholanzi Georginio Wijnaldum, 30, amesema kwamba alitaka kusalia katika klabu ya Liverpool , lakini akaondoka katika uhamisho wa bila malipo kuelekea PSG baada ya kuhisi kwamba ahitajiki na The Reds. (L'Equipe - in French) Arsenal haijafutilia mbali matumaini ya kumsajili kiungo wa kati wa Lyon na Ufaransa Houssem Aouar na itamlenga mchezaji huyo mwenye umri wa miaka 23 msimu ujao , ijapokuwa The Gunners watataabika kumleta London  hadi pale watakapofuzu kwa kombe la klabu bingwa Ulaya.. (Todofichajes - in Spanish) Tottenham inatarajiwa kuwa miongoni mwa klabu zitakazomsajili kiungo wa kati wa klabu ya Calgiari Nahitan Nandez , ambaye pia alikuwa akisakwa  na Inter Milan, Napoli, Roma na Fiorentina, wakati dirisha la uhamisho litakapofunguliwa mwezi Januari. Klabu hiyo ya Serie A ipo tayari kumuuza mchezaji huyo mwaka mpya.. (Tuttomercatoweb - in Italian)"	https://www.bbc.com/swahili/habari-58567962
entertainment	Mwanamke ambaye amejiajiri kupitia uhalifu na urembo mtandaoni	"Kwa wengine, kuna mambo machache ya kustarehesha zaidi kuliko kushikilia mafunzo ya kujipodoa kwenye YouTube. Halafu kuna wale ambao wanapenda video za kujipodoa zilizojaa visa vya wauaji hatari na uhalifu wao. Ina maanisha nini? Sio kwa watumiaji milioni 6.4 wa Bailey Sarian wa Los Angeles, msanii wa urembo wa kujipodoa mtandaoni ambaye amegeuka kuwa nyota wa uhalifu. Video zake za YouTube zinazochanganya mada hizi mbili zinazopingana kabisa  katika mfululizo unaoitwa Murder, Mystery & Make-up, zimegeuka kutoka kuwa kitu anachopenda hadi kuwa kazi ya muda wote ambayo, pamoja na mambo mengine, imempatia mikataba mikubwa na makampuni kama vile Netflix. Bailey mwenye umri wa miaka 33 mwenyewe anashangaa kwamba YouTube na uhalifu wa kweli - umekuwa ni kazi yake kwa siku. ""Nilidhani ni vizuri kupata pesa kutoka kwa YouTube, kulipa baadhi ya bili,"" Bi Sarian aliambia BBC. ""Sasa kwa kuwa nimefika hapa na zaidi ya watu milioni sita waliojisajili, ni wengi sana. Sikuwahi kufikiria kwamba ingebadilika kuwa kama ilivyo leo."" Msingi wa video zake ni rahisi. Sarian anakaa mbele ya kamera, akijipodoa na kuzungumza kuhusu hadithi ya uhalifu ya kweli. Kila video inachukua kiasi kikubwa cha utafiti  kitendo kilichomfanya Sarian sasa kuajiri mtu wa kumsaidia  ambapo anajumuisha maelezo kutoka katika nakala za mahakama au mahojiano ya polisi. Video maarufu zaidi katika mfululizo huu ni kuhusu muuaji Mmarekani Jeffrey Dahmer, ambaye aliwaua wanaume na wavulana 17 kati ya mwaka 1978 na 1991 na ambaye Sarian anamzungumzia alipokuwa akitengeneza sura yenye macho ya kijani inayometa pamoja na midomo yenye rangi ya asili yakupoa(nude). Video hiyo imetazamwa zaidi ya mara milioni 22. Kwa muktadha tu, sehemu ya mwisho ya tamthilia ya Line of Duty imetazamwa kwa kuvunja rekodi ya watu milioni 12.8 nchini Uingereza. Kwa ujumla, video za YouTube za Sarian zimetazamwa karibu mara milioni 800. Lakini kwa nini inafanya kazi? Hata Sarian hana uhakika: ""Kusema kweli, hilo ndilo jambo moja ambalo bado sijafikiria ni kwa nini watu wanapenda vitu vya urembo."" Ajabu ni kwamba jambo hilo lote lilitokea kwa bahati mbaya. Hadi karibu miaka mitatu iliyopita, Sarian alikuwa ameweka hasa mafunzo ya urembo kwenye chaneli yake ya youtube, ambayo alikuwa ameanzisha mwaka wa 2013. Alikuwa akichanganya kutengeneza video za YouTube na kazi yake kama msanii wa urembo wa vipodozi. Baada ya kupata mkataba na kampuni ya urembo ya Ipsy, Sarian aliweza kutegemea zaidi YouTube kwa mapato yake, ingawa aliendelea kujiajiri mara kwa mara. Mwaka 2018, aliibua hadithi kuhusu mwanamume wa Colorado anayeitwa Chris Watts ambaye alihukumiwa kifungo cha maisha jela kwa mauaji ya mkewe mjamzito Shanann na binti zao wawili wachanga Bella na Celeste. Ulikuwa ni uhalifu wa kushtua ambao ulitangazwa ulimwenguni kote lakini Sarian alitaka kuonesha jinsi mtu alivyobadilika kutoka kuwa mume mzuri hadi kuua familia yake. Alikuwa na woga wa kawaida kuzungumza kuhusu hilo. Maneno ya kuchukiza ya mtandaoni sio mzaha, hata hivyo. Ili kukabiliana na hilo, alifanya kile ambacho amekuwa akifanya kila mara akijipodoa. ""Nilikuwa nikifanya hivyo kwa sababu nilijisikia vibaya kukaa tu kwenye kamera nikizungumza na nilitaka kujiweka busy,"" anasema. Alikuwa bado na wasiwasi kuhusu mwitikio wa uhalifu huo, ambayo alitarajia ungekuwa mbaya, ""kwa sababu nilikuwa najipodoa na kuzungumza juu ya uhalifu wa kutisha, unajua, haileti maana"". Ndani ya saa 24 ingawa alijua kwamba alikuwa akifanya jambo tofauti huku nambari za kutazama zikiwekwa. Video ya Watts hatimaye iliishia kutazamwa na watu milioni 10. ""Kwa hivyo nilifikiria, 'Labda, wacha nijaribu tena na hadithi tofauti na nione kama itafanya vizuri kama hiyo.' Na ilifanyika, na niliendelea tu na kila wiki ilikuwa watu zaidi wanaojisajili na kunifuatilia zaidi, ""anasema Bi Sarian. Dk Ruth Tully, mwanasaikolojia mshauri wa uchunguzi wa mahakama ambaye amefanya kazi katika kesi mbaya za uhalifu, anaamini kwamba mchanganyiko huo hufanya kazi kwa sababu ya namna wengi wetu hutazama maudhui siku hizi. Tunaweza kuwa na jicho moja kwenye televisheni na jingine kwenye simu au kompyuta zetu, inayojulikana kama ""kuangalia kwa pamoja"". ""Kwa upande mmoja anafanya kitu ambacho, watu wanaweza uvutiwa sana katika suala la kutazama mtu akijipodoa, Kwa hivyo watu wanapenda kutazama kipengele kwa wanavyoona lakini pia anasimulia hadithi hiyo,"" anasema Dk Tully. ""Tunafikiria kuhusu kipengele cha uhalifu ambacho anajadili lakini pia kuna kitu cha kutazama ambacho sio cha kutisha sana ambacho kinaweza kuwa cha kushangaza kwa njia fulani."" Pia kuna idadi ya watu. Picha ya watu waliotazama maudhui ya uhalifu wa kweli kwenye YouTube kati ya Januari na Juni 2020 iligundua kuwa 60% walikuwa wanawake. Sarian anasema ni wanawake wengi wanaotazama video zake, huku kundi kubwa zaidi wakiwa na umri wa kati ya miaka 25 na 35, wakifuatiwa na wenye umri wa miaka 18 hadi 25. ""Kuna mawazo machache kuhusu kwa nini hasa wanawake wanavutiwa na hili,"" anasema Dk Tully. ""Sehemu ya hii imetajwa kama njia ya kushughulikia wasiwasi wetu na hiyo ni kuhusu kujilinda. Hilo linaweza kusababishwa na ukosefu wa imani katika mifumo kwa baadhi ya wanawake pia."" Sarian anasema: ""Ninapoogopa kitu, ninajaribu kukibaini, inasaidia wasiwasi. Angalau ndiyo sababu nakuwa nahangaika nacho."" Janga la Covid pia lilichochea idadi ya waliojiandikisha kwani kufungiwa ndani kulisababisha watu kuangalia sana televisheni, filamu na kitu kingine chochote ambacho kingeweza kupoteza muda wakati huo. Wakati Rais wa zamani wa Marekani, Donald Trump akitoa wito wa dharura ya kitaifa Machi 2020, Sarian alikuwa na watu zaidi ya 780,000 waliojiandikisha. Kufikia mwisho wa mwaka, alifikia milioni 3.5 na sasa ana karibu mara mbili ya hiyo. ""Hakukuwa na kitu cha kutazama,"" anasema Sarian. ""Kila mtu alikuwa kwenye YouTube na watu walianza kutafuta chaneli yangu na kutazama video zangu zote kupita kiasi na nilipata ujumbe na maoni mengi kutoka kwa watu wakisema, 'Ulinipisha karantini.' Pia imepanua wigo wa kazi yake. Sarian sasa anafanya kazi na kampuni ya uzalishaji ya Marekani ya Wheelhouse DNA kwenye podcast na mfululizo wa video unaoitwa Historia ya Giza yenye vipindi kama  ""Who stole grandma's body?! The Doctors' Riots ya 1788"". Pia kuna mkataba na Netflix kwenye chaneli yake ya YouTube ambapo anatazama filamu na kujaribu kujua simulizi za mauaji ya kutisha, ambayo anasema alipata baada ya  mtu mmoja wa Netflix kukutana na chaneli yake. Nyuma ya hadithi za kweli za uhalifu anazozungumza pia huzungumzia waathirika halisi Je, Sarian amewahi kujihisi kuwatendea isivyo sawa? ""Sasa kwa kuwa chaneli yangu imekua najiona nina jukumu zaidi juu ya kile ninachosema kwa hivyo mbinu yangu imekuwa kulenga zaidi wauaji na sio kutaja sana waathirika kuonyesha picha zao,"" anasema. ""Ninahisi kama siwezi kuwasemea isipokuwa ninazungumza na familia moja kwa moja. Wameishi maisha marefu kwa nini wakumbukwe kwa jambo hili moja?"" Amewasiliana na watu waliounganishwa na kesi kadhaa ambazo ameshazijadili. ""Kulikuwa na maoni mazuri kila wakati na wanataka kuongeza zaidi."" Anasema kwamba ikiwa mtu yeyote aliyehusishwa na uhalifu alikasirishwa na video angeiondoa ""hakuna maswali yaliyoulizwa"". Kwa hivyo ni nini kinachofuata? Sarian ana mfululizo mwingine wa Historia ya Giza utakaotoka tarehe 3 Agosti na angependa kuona Mauaji, Siri na Uundaji vikihamia katika jukwaa kubwa zaidi, labda huduma ya kuonesha maudhui mtandaoni. ""Lakini kwa kweli sina uhakika,"" anasema. ""Nimejifunga tu, naenda sambasamba na safari."""	https://www.bbc.com/swahili/articles/cv2e4exrpz3o
technology	Mmiliki wa Twitter kusitisha matangazo ya kisiasa	"Wiki hii, mmiliki wa Twitter Jack Dorsey alisema kuwa nguvu ya mitandao ya kijamii sio kuleta mijadala mikali inayoweza kubadili mtazamo wa uchaguzi na kuahidi kuwa atasitisha matangazo yote ya  kisiasa katika mtandao wake. Bado wanatazamia kama mtandao wa Facebook utalazimishwa kufanya hivyohivyo. Bwana Dorsey kuingilia kati namna watu wanavyowasiliana katika twitter. Maamuzi yake yamekuja saa chache kabla mmiliki wa Facebook's Mark Zuckerberg kuzungumzia suala la mafanikio ya kifedha  akiwa kwenye mkutano. ""Tunaamini kuwa ujumbe wa kisiasa unapaswa upatikane na sio kuletwa"" alisema bwana Dorsey wakati akieleza hatari anazoziona zinazoletwa na matangazo ya kisiasa. ""Mashine inaonyesha namna ujumbe wa kisiasa unaolenga jambo fulani au mtu fulani, unakuwa na taarifa ambazo zinapotosha watu kwa taarifa za uongo."" ""Sio jambo ambalo linatufurahisha  kulisema, 'Tunafanya kazi kubwa ya kudhibiti watu kuacha kucheza na mfumo wetu na kusambaza taarifa za kupotosha watu , lakini kama mtu atatulipa kufuatilia na kulazimisha watu kuona matangazo ya siasa… basi ni vyema... wanaweza kusema chochote wanachotaka !'"" Facebook ina kila sababu ya kujiweka mbali na matangazo ya kisiasa katika jitihada zake za kutambua taarifa zisizo sahihi. Katika mkutano wa hivi karibuni kuhusu matokeo ya Facebook , bwana Mark Zuckerberg alisisitiza kuwa sera yake sio kutengeneza fedha . Matangazo ya kisiasa yanachangia asilimia 0.5 tu katika mapato ya mtandao wa kijamii. ""Ninaweza kuwathibitishia kuwa ninapata asilimia ndogo sana kutokana na matangazo ya siasa"", alisema Zuckerberg. Kilichopo wazi katika vyama vya kisiasa kuwa ni bora zaidi kwa wao kuupoteza mtandao wa Facebook zaidi ya kurasa za Twitter ambazo wanazilipia. Alex Balfour, ambaye ni mshauri wa masoko aliyeshauri makampuni makubwa ya michezo kutumia Facebook kutangaza taarifa zao, anaelezea namna inaweza kufanikiwa. ""Kuna maslahi makubwa zaidi ya 30,000 ambayo yanaweza kupatikana kwenye Facebook na Instagram Mambo haya ni sawa kabisa na kuvutiwa kwao na mbwa au katika timu ya mpira, hata kama ulisafiri hivi karibuni au labda una rafiki anayesheherekea siku yake ya kuzaliwa."" aliongeza pia kuwa huwezi kuwatambua watu umri, jinsia au wapo sehemu gani. Facebook imeweza kuyafanya matangazo ya kisiasa kuwa wazi zaidi. ""Tangazo liko wazi kuonyesha kuwa ni nani amelilipia na Facebook iliruhusu mtu yeyote kuangalia maktaba yao Facebook na kuangalia jumla ya fedha iliyotumika katika kila kampuni. Bwana Alex amesisitiza kuwa Facebook imeenda mbali zaidi kwa kuweka taarifa zake kuwa wazi. Aidha Facebook haioneshi dalili yoyote kuwa inataka kufuata nyayo za Twitter kusitisha matangazo ya kisiasa."	https://www.bbc.com/swahili/habari-50274593
religion	Waziri wa Malawi aidhinisha Nabii Bushiri na mkewe warudishwe Afrika Kusini	"Waziri wa usalama wa ndani ya nchi wa nchini Malawi , Richard Banda, amesaini nyaraka  kwa ajili ya mchungaji tajiri na maarufu  Shepherd na mke wake, Mary, vimeripoti vyambo vya habari vya Malawi. Hii inafuatia ombi la mahakama ya nchi jirani ya Afrika Kusini ambako Bushiri na mke wake Mary wanasakwa na mashitaka ya utakasaji wa fedha na ufisadi. Mahakama ya juu zaidi nchini Malawi iko tayari kuamua kuhusu kukamatwa kwa wawili hao baada ya kuachiliwa huru bila masharti na mahakama ya hakimu mkazi ambayo ilisema kuwa ilichukua uamuzi huo kwasababu hapakuwa na ombi rasmi la kumrejesha lililotolewa na Afrika Kusini. Mahakama itaamua kuhusu kesi hiyo tarehe 22 Disemba, kwa mujibu wa gazeti la Daily  Times newspaper. Bushiri na mke wake walitoroka kutoka Afrika Kusini mwezi uliopita, baada ya kukaidi sharti la kulipa dhamana ambayo ilikuwa inawazuia kuondoka nchini Afrika Kusini mpaka kesi yao itakapokamilika. Mchungaji huyo au Pastor Bushiri wakati huo alisema kuwa maisha yake yamo hatarini iwapo hataondoka nchini humo. Serikali za  Malawi na Afrika Kusini zilikuwa zimetoa taarifa kuhusiana na kutoroka kwao baada ya rais wa Malawi Lazarus Chakwera -ambaye alikuwa ziarani nchini Afrika Kusini- kushutumiwa kusaidia kutoroka kwa mchungaji Bushiri. Kesi inayomkabili Mchungaji Bushiri  Afrika Kusini Bushiri, na mke wake na watu wengine wawili wanakabiliwa na shutuma za kutakatisha fedha na mashitaka mengine 419. Wapelelezi wa uhalifu wanasema kesi hiyo inahusu ina thamani ya randi ya Afrika kusini milioni 102 ($6.6m). Alifikishwa katika mahakama ya hakimu mkazi ya Pretoria tarehe 21 Oktoba na kesi yake ilitarajiwa kuanza Mei. Kasri hiyo ya kifahari iliyopo karibu na mji wa Pretoria ina thamani ya randi milioni 5.5 za Afrika Kusini sawa na dola 350,000 au pauni 260,000, kwa mujibnu wa taarifa. Jaji aliwaamuru Nabii Bushiri na mke wake kutoa stakabadhi za nyumba wakati mahakama hiyo ilipowapa dhamana kufuatia tuhuma za utakatishaji wa fedha na ufisadi zinazowakabili. Hatua hiyo ya  mahakama ilitokana na kwamba  Mchungaji huyo maarufu akikabiliwa na mashitaka 419 na utakatishaji wa fedha nchini Afrika Kusini. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo. Nabii  Shepherd Bushiri ni nani? Nabii Mchungaji Shepherd Bushiri ni mzaliwa wa Malawi ambaye huendesha shughuli zake za ""unabii"" katika makanisa mbalimbali kuanzia Ghana hadi Afrika Kusini. Anadai kuwa anatibu virusi vya Ukimwi/HIV na kuwafufua watu, kwa mujibu wa magazeti ya Afrika Ksuini ya Mail & Guardian yaliyotolewa 2018. Bushiri aliwahi kubashiri kuwa Uingereza itagawanyika, ""majimbo"" na itaingia vitani na kuwa katika ""vurugu"", jarida la Maravi Post lilisema katika moja ya ripoti zake. Na katika moja ya video zake alionekana akitembea hewani, video ambayo ilisambaa sana katika mitandao ya kijamii . Bushiri alimwambia mwanasiasa wa Zimbabwe Kembo Mohadi kuwa atapata ""madaraka "" hata kabla ya kutangazwa kuwa makamu wa rais, kulingana taarifa ya New Zimbabwe. Mchungaji Shepherd Bushiri ni muanzilishi wa kanisa la Afrika Kusini lenye matawi yake katika nchi nyingine. Wengi husema Mchungaji milionea ndiye kiongozi wa kidini tajiri zaidi barani Afrika. Mchungaji Bushiri alikulia katika mji wa Mzuzu, uliopo Malawi kabla ya kwenda Pretoria nchini Afrika Kusini. Taarifa zinasema kuwa alipigwa marufuku kukanyaga katika ardhi ya Botwana kwasababu ya ""pesa za miujiza"". Amekuwa maarufu sana kutokana na mikusanyiko mikubwa ya wafuasi wake wanaojaa katika viwanja vikubwa vya michezo. Lakini watu wanamshutumu kuwa anawatumia vibaya masikini wanaotaka kubadili hali zao za maisha kwa kuwauzia ""mafuta ya muujiza"" . Akifahamika kama Major  au Nabii Shepherd , Bushiri alizaliwa tarehe 20 Februari, 1983. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo."	https://www.bbc.com/swahili/habari-55313000
health	Covid: Makumi wapatikana na virusi katika ndege iliyotoka Afrika kusini kwenda Uholanzi	"Watu sitini na mmoja waliowasili  mjini  Amsterdam  katika ndege mbili zilizotoka Afrika Kusini wamepatikana na virusi   Covid-19, Dwamesema maafisa wa Uholanzi. Wamewekwa katika eneo la kujitenga katika hospitali iliyopo karibu na uwanja wa ndege wa Schiphol. Walikuwa ni miongoni mwa  wasafiri wapatao 600 walikuwa wameshikiliwa kwa saa kadhaa baada ya kuwasili huku wakipimwa virusi. Maafisa wa Uhonzi wanafanya vipimo zaidi kuangalia iwapo kuna visa vovyote vya  kirusi kipya cha Omicron, kilichopewa jina hilo Ijumaa, kilichotajwa  kama aina mpya ya kuhofia na WHO. Aina hiyo mpya ya kirusi cha covid kwa mara ya kwanza kiliripotiwa kwa Shirika la afya duniani nchini Afrika Kusini tarehe 24 Disemba. Wakati huo huo Uholanzi ni mojawapo yan chi kadhaa za Muungano wa Ulaya zinazohangaika kudhibiti rekodi ya idadi ya maambukizi. Katika kipindi cha saa kadhaa  nchi nyingi kote duniani zimeweka masharti ya kusafiri kutoka katika nchi za kusini mwa Afrika zilizoathiriwa. Kirusi hicho kinaitwa B.1.1.529 na huenda Ijumaa hii Shirika la Afya Duniani (WHO) likakipa kirusi hicho jina la Kigiriki (kama lilivyo kwa kirusi cha Alpha na Delta). Prof Tulio de Oliveira, mkurugenzi wa Kituo cha Kukabiliana na Magonjwa ya mlipuko nchini Afrika Kusini, alisema kulikuwa na ""mfululizo usio wa kawaida wa mabadiliko"" na kwamba ilikuwa ""tofauti sana"" na tofauti aina zingine za virusi ambazo zimeenea. ""Aina hiki cha kirusi kilitushangaza, kina mabadiliko mengi zaidi kuliko ambavyo tulitarajia,"" alisema. Profesa Richard Lessells, kutoka Chuo Kikuu cha KwaZulu-Natal nchini Afrika Kusini, alisema: ""Tunapata wasiwasi kwamba virusi hivi vinaweza kujiimarisha, na kuimarisha uwezo wake kuenea kutoka kwa mtu hadi mtu, lakini pia kinaweza kuepuka mfumo wa kinga."" Bado ni mapema kutoa hitimisho la wazi kuhusu athari, lakini tayari kuna ishara ambazo zinaleta wasiwasi. Kumekuwa na visa 77 vilivyothibitishwa katika jimbo la Gauteng nchini Afrika Kusini, visa vinne nchini Botswana na kimoja Hong Kong (ambavyo vinahusishwa moja kwa moja na watu kusafiri kutoka Afrika Kusini). Je unawezaje kujitenga na watu kuepuka coronavirus? Hata hivyo, kuna dalili kwamba kirusi hicho kimeenea zaidi. Kuna matokeo ya haraka yanaweza kupatikana katika vipimo vya kawaida na ambayo inaweza kutumika kufuatilia kirusi hiki bila kufanya uchambuzi kamili wa maumbile. Kwa hivyo kwa sasa tumeachwa na virusi vinavyoleta wasiwasi kubwa licha ya uelewa wetu mdogo kuvihusu, na ni moja ambayo inahitaji kuangaliwa kwa karibu na kuuliza maswali ya kina juu ya nini cha kufanya na wakati gani. Somo la janga ni huwezi kusubiri kila wakati mpaka uwe na majibu yote. Hiyo inaonyesha 90% ya visa katika jimbo la Gauteng vinaweza kuwa tayari vimeshamiri na ""inaweza kuwa tayari kuwepo katika maeneo mengine"" nchini Afrika Kusini. Lakini hii haituambii ikiwa kinaenea kwa kasi zaidi kuliko kirusi cha Delta, ni kikali zaidi au kwa kiwango gani inaweza kuepuka kinga ya kinga inayotokana na chanjo. Pia haituambii ni kwa kiasi gani tofauti kitaenea katika nchi zilizo na viwango vya juu zaidi vya chanjo kuliko asilimia 24 ya Afrika Kusini, ingawa idadi kubwa ya watu nchini humo wamekuwa na maambukizi ya Covid. Kwa sasa tumebaki na wasiwasi mkubwa kuhusu kirusi hiki, licha ya uelewa mdogo kuvihusu, ni moja ya virusi vinavyopaswa kuangaliwa na kufuatiliwa kwa karibu na kuuliza maswali ya kina juu ya nini cha kufanya na wakati gani. Somo kubwa kuhusu janga la corona ni kwamba huwezi kusubiri mpaka uwe na majibu yote."	https://www.bbc.com/swahili/habari-59446185
entertainment	Tamasha la Sauti za Busara laja kitofauti mwaka huu	Tamasha la sauti za busara limeanza visiwani Zanzibar, tamasha hili kwa kawaida hufanyika karibu wiki nzima, lakini kutokana na maambukizi ya virusi vya corona, kwa mwaka huu linafanyika kwa  siku mbili pekee. Hata hivyo watazamaji wa tamasha hili hujuimisha watalii na wenyeji, kwa mwaka huu shamra shamra zinaonekana kupungua kutoka na idadi ndogo ya watalii. ''kwa upande wa watalii kwa mwaka huu  si wengi kutokana na athari za corona na mazuio yaliyowekwa, hata kwa upande wa wanamuziki ambao walitakiwa kuja kutoka mataifa mengine ya Afrika imeshindikana kutoka na kufungwa kwa mipaka nchini kwao, kwa hiyo kuna wanamuziki kutoka maeneo matatu tuu nje ya Tanzania.'' Anasema Yusuph Mahmoud mmoja wa waanzilishi wa tamasha hili. Tamasha lilopita, zaidi ya watu 29,000 walihudhuria kutoka mataifa mbalimbali duniani. ''Kwanza tumeweka vitakasa vya mikono kila mahali ukiwa unafika kwenye tamasha hili, lakini pia tumepunguza siku za ufanyikaji wa tamasha ambao kwa mwaka huu ni siku mbili tuu.'' Anasema Yusuph. Kwa upande wa wafanyabiashara wanasema kuwa tamasha la mwaka huu huwezi kulinganisha na miaka iliyopita, huku corona ikiwa ni sababu kubwa ya kuzorotesha biashara. ''Nadhani hali inaonekana kabisa, watu si wengi, ingawa kuna wageni wachache lakini kwa upande wa biashara si sana kama wakati uliopita, na corona imeathiri sana, kwa sasa kuna watalii wengi kutoka urusi na Ujerumani kidogo , zamani walikua wageni kutoka nchi nyingi duniani'' anasema Suleiman mfanyabisha. Vikundi na wanamuziki 11 kutoka Tanzania bara na visiwani watashiriki katika tamasha hili, huku kutoka nje ya Tanzania kukiwa na wanamuziki kutoka nchi tatu, ambayo ni Algeria, Lesotho na Uganda.	https://www.bbc.com/swahili/habari-56039210
entertainment	Asayel Slay: Mwanamuziki wa kike Saudia kukamatwa kwa video aliotoa ya wasichana wa Mecca	"Maafisa wa Saudia wameagiza kukamatwa kwa mwimbaji wa kike wa muziki wa 'rap' ambaye ametoa video ya muziki kwa jina Mecca ambayo ina sifu wanawake katika mji huo mtakatifu inayosema ni wenye ""nguvu na wazuri"". Watumiaji wa mitandao ya kijamii walionesha hasira yao na kusema kwamba mamlaka ina ""unafiki"". Mwaka 2018, mwanamfalme mwenye msimamo mkali alianzisha pogramu ya kuendeleza mabadiliko. Lakini wanaharakati wanasema kukandamizwa kumeongezeka na kumekuwa na msako wa kutishia uhuru wa kujieleza. Video hiyo ilitolewa kupitia mtandao wa YouTube wiki jana na mwanamuziki huyo kijana ambaye anajiita Asayel Slay. Muziki wa mwanadada huyo aina ya rap, unazungumzia wanawake wa mji wa Mecca, eneo takatifu kwa waumini wa Kiislamu ambao huenda mji huo kuhiji kila mwaka. ""Heshima yetu kwa wasichana wengine lakini wasichana wa Mecca ni wazuri sana,"" ameimba hivyo katika video yake huku wanaume na wanawake wakicheza densi katika mgahawa. Video hiyo ilisambaa sana katika mitandao ya kijamii na watu wakitumia hashtag #Mecca_Girl_Represents_Me kuisifu. Alhamisi gavana wa Mecca Khaled al-Faisal aliagiza wale wote waliofanikisha video hiyo wakamatwe na kuandika kupitia mtandao wa twitter kwamba  ""inatukana utamaduni wa Mecca"" na kutumia hashtag"" Hao si wasichana wa Mecca"". Akaunti ya mwanamuziki Asayel Slay imefungwa na video hiyo haipatikani tena kwenye mtandao wa Youtube. Ujumbe uliosambaa sana kwenye twitter ulisema, ""Ni wimbo pekee wa aina ya rap ambao hauna maneno machafu, matusi, picha za ngono, picha za kuonesha watu walio uchi, kuvuta sigara na muimbaji amevaa hijab. ""Msichana huyo anatakiwa kukamatwa kwasababu  wimbo wenyewe hauendani na maadili ya Saudi Arabia ya zamani au hata ya sasa."" Watumiaji wa mitandao mingine ya kijamii wanasema kwamba kutolewa na agizo la kukamatwa kwa mwanamuziki huyo kunaonesha  ubaguzi uliopo ukilinganisha vile wanaume wanavyochukuliwa tofauti na wanawake. Pia walizungumzia kisa cha mwanamuziki wa Morocco Saad Lmjarred ambaye aliruhusiwa kufanya onyesho mji wa Riyadh baada ya kushtakiwa mara tatu kwa tuhuma za ubakaji ambazo alikanusha. Watumiaji wa mitandao ya kijamii wameshutumu mamlaka kwa kuonyesha dunia kwamba inakumbatia usasa lakini kinachotokea ndani ya nchi ni tofauti kabisa - kamatakamata ya watu. Mwanamfalme Prince Mohammed Bin Salman aendeleza taswira ya kwamba nchi hiyo imebadilika akiwa nje ya nchi kama sehemu ya ruwaza ya 2030 ya mpango wa mabadiliko. Wasaniii kama vile Mariah Carey, Nicki Minaj na BTS wamekuwa wakialikwa kufanya maonesho Saudia Arabia. Hata hivyo mwanamuziki Nicki Minaj alilazimika kuahirisha tamasha lake baada ya maneno aiyotoa yaliyoashiria kwamba anaunga mkono haki za wanawake na jamii ya mapenzi ya jinsia moja. Katika tamasha la muziki la Desemba, raia 120 wa Saudi wanawake kwa wanaume walikamatwa kwa kuvaa mavazi yaliosemekana ni utovu wa maadili."	https://www.bbc.com/swahili/habari-51603170
entertainment	Waridi wa BBC: Mume wangu alikuwa akija nyumbani kulala na wapenzi wake wa nje	"Narumbe Ekiru hupenda kutabasamu sana. Ukikutana naye utadhani ni mtu mwenye furaha tele maishani. lakini hali ni tofauti. Kutabasamu kwake huficha ukweli wa mambo yaliyomo ndani ya moyo wake. Chanzo chake hasa ni mahangaiko na masikitiko aliyoyapitia katika maisha yake ya ndoa. Mwanadada huyu mwenye miaka 35 sasa, anapozungumzia ndoa yake ya miaka 11, anaifananisha na matukio kwenye sinema ila yalitendeka. Usiku wa kuogofya Mwanamke huyu anasema moja ya siku ambazo hatawahi kuzisahau maishani ni wakati ambapo bila yeye kutarajia, mumewe alirejea nyumbani jioni akiwa ameandamana na mwanamke aliyekuwa mpenzi wake. Alimweleza kuwa usiku huo alikuwa na mgeni mpenzi wake ambaye lazima angelala naye usiku huo. ""Nilishtuka mume wangu aliponieleza kuwa nitafute kwa kulala ili mradi apate kufurahia usiku na mpenzi wake.  Mume wangu alinieleza kuwa niamue kama ningelala kwenye kochi au nitafute jirani au rafiki yangu.  Lakini usiku huo ulikuwa wake na mpenzi wake, ""  Narumbe anakumbuka Narumbe anasema kuwa matukio ya usiku huo yalimchanganya mno . Alijikuta tu anaitikia lolote ambalo mume wake alikuwa anamweleza. Alishindwa kusema chochote wala kuchukua hatua zozote za kutetea ndoa yake. Aliamua kuondoka na kumuacha mume wake, baba ya watoto wake na mpenzi wake, kulala na mwanamke huyo usiku huo. Je Narumbe alikwenda wapi ? Alipotoka nje na kumuacha mume wake na mpenzi wake, alikuwa hajui iwapo abishie majirani milango, au alale tu nje ya nyumba yake . ""Kulikuwa na giza nje, lakini giza kubwa lilikuwa katika moyo wangu nisijue la kufanya. Hapo hapo nilikumbuka kuhusu rafiki yangu wa karibu ambaye hakuwa anaishi mbali na kwangu. Ni yeye aliyenipokea na kunipa pa kulala usiku huo, "" Narumbe anakumbuka. Usiku wenyewe Narumbe anasema kuwa ulikuwa mrefu zaidi. Hakuweza kufunga macho hata tone la usingizi halikumjia. Akilini mwake alikuwa anacheza picha za mume wake akiwa na mpenzi wake na jinsi walivyokuwa wanaburudika. Mwanadada huyu anasema kuwa usiku huo ulikuwa umejaa kiza kikuu na alijikakamua tu kuishi. Alfajiri na mapema, Narumbe anasema kuwa mumewe alimpigia simu na kumweleza arejee nyumbani kwani yeye na mgeni wake walikuwa wamemalizana. Amini usiamini Narumbe alijikokota hadi kwake nyumbani. Mwanadada huyu anasema kuwa akilini mwake alikuwa anataka ndoa yake inawiri na angefanya lolote kuiokoa . Aliingiaje kwenye ndoa? Narumbe Ekiru alingia kwenye maisha ya ndoa akiwa na umri wa miaka 19. Alijitosa kwenye ndoa na shauku ya kutamani iwe nambari moja kwa hali na mali. Mwanamke huyu alifahamu tangu akiwa binti kuwa mwanamke mzuri ni yule ambaye huvumilia, na hutafuta kila mbinu kuishi na mume wake bila ugomvi. ""Miaka ya kwanza ya ndoa yangu tulianza na ufukara mkubwa kiasi kuwa tulianza kuishi nyumba ya rafiki wa karibu wa mume wangu. Kusema ukweli mume wangu hakuwa na chochote hata kijiko kwahivyo tulianza maisha ya chini mno na tukaanza kupanda polepole,"" Narumbe anakumbuka. Kando na hayo ni kuwa mwanadada huyu alisumbuka kushika mimba. Kwa mara tatu mimba alizokuwa nazo zilitoka. Aliposhika mimba kwa mara ya nne ndipo alipojaaliwa mtoto wao wa kwanza mwaka wa 2007, na baada ya hapo alijaliwa watoto wengine wavulana mwaka wa 2009 na mwaka wa 2012 mtawalia . Mwanadada huyu anasema kuwa hata kipindi ambacho mume wake alipopatwa na ugonjwa alisimama naye. Katika hali hio iliwabidi wahame na kuanza maisha mapya kijijini kwa kukosa namna ya kuishi mijini. Baada ya miaka miwili ya kuishi kijijini na mume wake kupata nafuu walihama tena. Lakini maisha yalibadilika hususan tabia na mienendo ya mume wake waliporejea tena mjini na kuanza maisha yaliokuwa angalau na ustarehe. Visa vya michepuko Waliporejerea maisha ya mjini, biashara ya mume wake ilianza  kunawiri, na kwa hivyo maisha ya ufukara waliyaaga kwaheri. Narumbe anasema kuwa mumewe naye alibadilikia wakati huo. Akiwa na ujauzito wa mtoto wa pili , anakumbuka kuwa mume wake alirejea nyumbani na mwanamke mwengine aliyekuwa na mtoto mdogo. Narumbe anasema kuwa mumewe alimweleza kuwa amemletea msaidizi kwani kama mjamzito alihitaji usaidizi wa hapa na pale nyumbani. Ila alichokuja kugundua baadaye ni kuwa mwanamke aliyeletwa nyumbani kwake kama kijakazi, alikuwa ni mpenzi wa kando wa mume wake. Kulingana na Narumbe, mpenzi wa mumewe baadaye alishika mimba akiwa pale pale nyumbani kwao. Vuta nikuvute ilipojiri ilibidi mpenzi wa mumewe aondoke Narumbe anasema kuwa waliendelea na uhusiano wa kimapenzi na mumewe. Alipangishiwa nyumba  kwengine na wakaendelea na uhusiano huo . Baada ya hapo kila baada ya muda Narumbe anadai kuwa mume wake alikuwa anaingia kwenye mahusiano ya mapenzi na wanawake tofauti. Kilichokuwa kinamkera sana ni kwamba mume wake alikuwa anamueleza kuhusiana na visa na vituko vyake na wale wapenzi wake . ""Katika muda niliokuwa kwenye ndoa yangu , mume wangu alikuwa na uhusiano wa kimapenzi na wanawake tisa. Wote hao alikuwa ananieleza jinsi walivyo na kila kitu kuhusu maisha yao. Hali hiyo ilikuwa inanipa uchungu na kero nyingi , ila kila wakati nilidhani kuwa mume wangu angebadilika na kurudi kwangu kama mke wake , ila haikuwa hivyo,"" Narumbe anakumbuka Wakati mmoja alitoroka ndoa yake kwa kushindwa kuhimili 'kuchovyachovya' kwa mume wake. Licha ya kuwa mbali naye, alikuwa anahisi kuwa mke mwema ni yule ambaye huvumilia matukio na changamoto za ndoa , ila wakati aliotoroka alihisi kana kwamba hangeweza kuhimili machungu ya mume anayeruka kutoka kwa mpenzi mmoja hadi mwengine. Vifo vya watu hawa muhimu katika maisha ya mwanamke huyu vilifanyika miaka tofauti na katika mazingira tofauti kama alivyoelezea. Mwana wake  wa tatu ndiye  aliyefariki kwanza mwaka wa  2013 akiwa na siku saba baada ya kuzaliwa. Hii ni baada ya kuugua kwa muda mfupi . Mvulana wake wa kwanza  akiwa na miaka 9 alianza kuugua, Kifua kikuu (TB) ugonjwa ambao ulimdhoofisha sana. Kando na hayo Narumbe anasema kuwa Macho na masikio ya mwana wake yalikuwa yanamsumbua sana na kwa miaka miwili, mtoto huyo aling'ang'ana na usumbufu wa mwili wake. Alizidiwa na kufariki mwezi Mei mwaka wa 2016. ""Wakati huu wote nilikuwa najiuliza ni kwanini watoto wangu wameanza kufariki. Vile vile nilikumbuka ugumu na mahangaiko  ya kushika mimba. Baada ya kupoteza mimba tatu kutoka kabla ya kujifungua. Nilijwa na maswali mengi na sikuwa na wakunijibu,"" anakumbuka Narumbe Narumbe alikuwa amesalia na mvulana wake mmoja tu na mume wake naye alikuwa tayari amemuoa mwanamke mwengine baada ya Narumbe kuacha ndoa ile. Kifo cha mume wake kilitokea wakati ambapo Narumbe anasema alikuwa amejitenga kwa maombi . Narumbe anasema kuwa mumewe aliaga mwaka wa 2017 mwezi sawia na wakati ambapo mwana wao wa kwanza alifariki . Kulingana na alivyoelezwa ni kuwa mumewe alipatwa na mshtuko wa moyo alipokuwa kwenye bodaboda, na juhudi zake kupelekwa hospitalini hazikufua dadu kwani alifariki kabla ya kupewa matibabu yoyote. Kwa sasa Ekiru Narumbe amejikakamua kuwa mama mlezi wa watoto zaidi ya 40. Hawa anawapa malezi katika makao ya watoto. Mwanzoni makao haya yalikuwa yameanzishwa na aliyekuwa mume wake ambaye ni marehemu lakini baada ya kifo chake aliamua kuendeleza kazi ya kuwapa malezi na upendo watoto wanaohitaji usaidizi . Kando na kuwa ana jukumu la kumpa malezi na upendo mtoto wake wa kipekee aliyesalia hai. Narumbe ni mtoa nasaha ambaye ; yeye kama mama aliyepitia uchungu wa kufiwa na watu aliowapenda na vilevile kufa kwa ndoa yake anafahamu misukosuko ya maisha jinsi hutokea katika maisha ya mtu."	https://www.bbc.com/swahili/habari-53915380
health	Je ni aina gani za upasuaji wa urembo unazozifahamu miongoni mwa wanaume ?	"Shinikizo la kutaka kuwa na muonekano mzuri ni kubwa kwa wanaume kama ilivyo kwa wanawake wengi wakiishia kufanyiwa upasuaji wa urembo ili kulifikia hilo. Hayo ni kwa mujibu wa shirika moja la wataalamu Uingereza wanaofanikisha urembo huo kwa wanaume. Idadi ya wanaume wanaotafuta urembo kupitia njia za upasuaji inaongezeka na wataalamu wanasema ni jambo la kawaida maana ni mtindo unaoshudiwa kote duniani. Nchini Kenya kwa mfano hamu ya kuwa na umbo dogo la mwili, rangi nyeupe ya ngozi au tabasamu la kuvutia ni jambo la kawaida kutokana na idadi ya wateja wanaotembelea kliniki za urembo huo mfano madaktari  wa meno kusafisha au kuchubua rangi ya meno yatakate zaidi. aNa dhamira ni sawa kwa wote, sio tu Kenya lakini hata katika maenoe mengine Afrika, wanaume hutafuta urembo huo kupata muonekano mzuri na kuvutia zaidi. Kuna wanaopendelea kubadilisha umbo lao, kuvutia wapenzi wapya, au kumtia gere mpenzi ulioachana naye. Wengine ni kuiga mifano ya maisha ya nyota wa mataifa ya magharibi, kuiga mitindo na huenda likachukuliwa kuwa jambo lisilo na maana lakini kwa wateja kuna sababu kuu ya mtu kuamua kupitia kisu cha mpasuaji. Na urembo huu huwafanya baadhi hata kusafiri kwenda nchi za nje kama Ulaya na hata bara Asia kufanyiwa upasuaji. Katika utafiti wa BBC uliohusisha wanaume 2,000 na wanawake, waliulizwa ni sehemu ipi ya mwili waliopenda kuibadili - 34% ya wanaume wengi walisema tumbo lao na kifua. Diren Kartel mkufunzi binafsi wa mazoezi ya mwili anasema hashangazwi na chaguo hilo kwa wanaume. ""Hata mimi nilipoanza kufanya mazoezi nilitaka kuwa na msuli tumboni uliokazana. Nilipokuwa kijana nilitaka kuwa na tumbo gumu lenye msuli, ndilo jambo ambalo kila mwanamume angependa kuwa nalo.."" Kufikia mwaka 2016, karibu watu 10 waliotaka kufanyiwa upasuaji wa urembo nchini Marekani walikua wanaume (9.3%), kwa mujibu wa utafiti wa hivi karibuni kutoka Chama cha Upasuaji wa Urembo nchini Marekani. Nchini Uhispania, takwimu ya upasuaji wa urembo kwa wanaume ni karibu asilimia 12.2% kwa ujumla. Huko Uingereza mwaka  2016 asilimia nane ya wanaume walifanyiwa upasuaji wa urembo, ijapokuwa kiwango cha upasuaji wa aina hiyo kilishuka kwa wanaume na mwaka 2016 baada ya kupanda mwaka 2015, kulingana na data kutoka Chama cha Wafanya Upasuaji wa Urembo nchini Uingereza.(BAAPS). Kulingana na wataalamu wa upasuaji wa urembo kuna aina sita ya upasuaji unaowavutia wanaume: Katika chi zingine kama, Uhispania na Uingereza, upasuaji wa aina hii hufanyiwa wanaume, ingawa kuna tofauti kidogo katika katika mpangilio maalum. Kuongezeka kwa mtindo huo Kwa mujibu wa Dkt. Ainhoa Placer Lainez,  mtaalamu wa upasuaji wa urembo, kiwango cha upasuaji wa aina hiyo kimeongezeka katika miaka ya hivi karibuni. Kwa mtazamo wake, mtindo huo huenda ukaongezeka zaidi siku zijazo. ""Naamini wanaume wana unyenyekevu kidogo linapokuja suala kushauriana kuhusu urembo au kufanyiwa mataibabu yoyote au upasuaji"" alisemaka Dkt Placer. Kupunguza ukubwa wa matiti ni moja ya upasuaji wa urembo unaopendwa miongoni mwa wanaume. Mwaka  2016 ulikuwa nambari mbili nchini Marekani  na ya nne nchini Uhispania Upasuaji wa aina hii hufanywa kutibu ugonjwa wa gynecomastia, hali ya kukua kwa titi moja au au yote mawili kwanza wanaume. Gynecomastia mara nyingi hutokana na unene kupita kiasi au homoni kutofanya kazi kwa usawa kutokana na mabadiliko ya asili ya homoni. Baadhi ya magonjwa hutibiwa kwa kutumia steroids, ambazo huwa na athari kwa mwili kutokana na tibia za aina fulani kama vile saratani Asilimia saba ya upasuaji wa aina hiyo mwaka 2016 ulihusisha vijana walio na umri wa chini ya miaka 19. Kulingana na Dkt. Placer Lainez, upasuaji wa kupunguza ukubwa wa matiti kwa wanaume (gynecomastia)unaweza kufanyiwa watu wa rika  zote, lakini pia unaweza kufanyiwa watoto wadogo kwa idhini ya wazazi. ""Hii inafanyika wakati mgonjwa ameathiriwa vibaya katika jamii kutokana kutojiamini,"" alielezea  mpasuaji huyo. Hata hivyo upasuaji wa urembo uliofanywa zaidi , kwa wanawake na wanaume ni liposuction."	https://www.bbc.com/swahili/habari-57330662
health	Ngono na saratani: 'Nilikuwa nikiona aibu kuomba msaada'	"Wakati Cait Wilde aligunduliwa na saratani akiwa na umri wa miaka 17, maisha yake ya ngono yalikuwa chini ya orodha ya mambo aliyoyapa uzito. Lakini baada ya matibabu, alipokuwa tayari kupata urafiki tena, alikutana na maumivu, usumbufu, aibu - na hakujua jinsi ya kupata msaada. Cait, kutoka Manchester, alikuwa na aina ya saratani ya damu inayoitwa acute myeloid leukemia. Anaelezea maisha yake ya ngono kabla ya saratani kama ""yaliyochangamka"", lakini wakati wa matibabu madaktari walimwambia ngono kwake inaweza kuwa hatari. Takriban 46% ya vijana walio na saratani wanasema inaathiri vibaya maisha yao ya ngono, ikilinganishwa na wastani katika vikundi vyote vya umri kwa 37%, kulingana na utafiti wa Msaada wa Saratani ya Macmillan. Takriban watu 2,400 wenye umri wa miaka 15-24 hugunduliwa na saratani kila mwaka nchini Uingereza, kulingana na data ya hivi karibuni inayopatikana kutoka kwa Utafiti wa Saratani ya Uingereza. Matibabu yalimfanya Cait kuwa na upungufu wa chembechembe za damu. Upungufu wa chembe za damu humaanisha ukipata mchubuko mdogo au kupasuka kwa ngozi, kama inavyoweza kutokea mara nyingi wakati wa ngono, damu yako haitaganda na utaendelea kutokwa na damu. Cait anaiambia Newsbea alikwua na ""wivu"" akiwatazama marafiki zake kutoka chuo kikuu wakitoka kwenye miadi, Cait alipambana na madhara mbalimbali ya ugonjwa wake na matibabu - ikiwa ni pamoja na kupoteza nywele, kubadilika kwa uzito na maumivu makali ya mifupa. Alipoteza hamu ya ngono wakati wa tiba ya mionzi lakini baada ya kupandikizwa kwa uboho, ""hisia fulani zilianza kurudi"" na Cait alitaka kufanya ngono tena.  Lakini alipojaribu, alipata ""usumbufu na maumivu"". Cait hakujua wakati huo, lakini matibabu yake ya kemikali na mionzi yalikuwa yamesababisha mwili wake kuingia kwenye kukoma hedhi kwa kemikali. Mojawapo ya dalili nyingi zinazowezekana za kukoma hedhi ni kudhoofika kwa uke, ambapo uke hupungua na kukauka - kufanya ngono kukosa raha. Lakini hakuna mtu aliyemwonya Cait kwamba hii inaweza kutokea kwa hivyo alihisi ""ameachwa gizani"". ""Nilifikiria: 'Hii haifurahishi kama ninavyokumbuka,'"" Cait anasema. Alikuwa ameanza kujiona yuko tayari kujaribu tena kuchumbiana lakini hali hiyo mbaya ilimfanya apoteze kujiamini, kwani alianza kufikiria ni lazima amweleze mtu yeyote anayetaka uhusiano naye kwamba hawezi kufanya ngono. ""Nilihisi, kwa namna fulani, kuvunjika moyo. Ilileta aibu kidogo,"" anasema. Cait alikuwa na aibu sana hakuzungumza na mtu yeyote juu ya kile kilichotokea kwa miezi kadhaa. Lakini hatimaye aligundua ""kwa bahati"" kwamba muuguzi katika kliniki yake ya upandikizaji alikuwa ameanzisha kliniki kwa ajili ya afya ya wanawake - ambapo hatimaye Cait aliweza kupata usaidizi na ushauri. ""Mwisho wa miadi hiyo na daktari nilitoka kwa kujiamini zaidi,"" anasema.  ""Ilinibidi kugundua tena kila kitu, lakini niliweza kufanya hivyo kwa elimu na salama zaidi."" Jack Fielding aliona ni ""aibu na shida"" kuuliza timu yake ya afya kwa ushauri kuhusu ngono baada ya kugunduliwa na aina ya sarcoma inayojulikana kama MPNST. Wakati Jack, kutoka Bolton, alipoteza uzito na nywele zake wakati wa matibabu mnamo 2019, alihisi ""sehemu ya mimi ni nani"" imetoweka pia. ""Kujistahi kwangu kulishuka sana,"" kijana huyo mwenye umri wa miaka 26 aliiambia Newsbeat. ""Ilinifanya nijihisi kama mgeni. Nilikuwa ninajitazama tu kwenye kioo na sikujiona tena.  ""Kuvaa nguo za kuonesha maungo yangu mbele ya mtu wakati huo lilikuwa wazo la kutisha sana kwangu kwa sababu nilijihisi sivutii."" Gharama za tiba Dk Richard Simcock anakubali kuwa hali ya upatikanaji wa tiba ya kibingwa ni ""mbaya sana"" kote Uingereza. Mtaalamu mshauri wa saratani na mshauri wa kimatibabu wa Usaidizi wa Saratani ya Macmillan anasema NHS ingefaidika na wataalamu zaidi kwa sababu matatizo yanayowakabili watu kama Cait na Jack hayashughulikiwi kila mara. ""Tunatakiwa kuhakikisha kuwa wataalam wa afya wanapewa mafunzo ya kushughulikia maswali hayo kwa umakini, lakini pia wamefunzwa ili kuhakikisha kuwa wanajibu maswali hayo,"" anasema. Cait sasa anafanya kampeni ya kuboresha ushauri wa ngono na taarifa kwa watu walio na saratani na amefanya kazi na vijana wengine walionusurika na saratani kuandika jarida kuhusu hadithi zao za ngono. ""Tunataka kuhimiza watu kuwa waaminifu zaidi,"" anasema.  ""Sitaki watu wajisikie wameachwa gizani kama ilivyokuwa kwangu."""	https://www.bbc.com/swahili/habari-59647658
politics	Mzozo wa Ethiopia: Vikosi vya Ethiopia vinasonga mbele, Tigray yaapa kuendelea na mapigano	"Vikosi vya Ethiopia vimeteka miji miwili katika eneo la kaskazini mwa Tigray ambako wanajeshi watiifu kwa chama cha kisiasa cha kisiasa wanapigana na seikali kuu. Viongozi wa Tigray wamethibitisha kushindwa lakini wamesema ni changamoto ya muda na kuapa kuishinda serikali. Waziri Mkuu wa Ethiopia amesema majeshi yake yanaelekea mji mkuu wa Tigray, Mekele. Mamia ya watu wameripotiwa kufariki katika kipindi cha ghasia za wiki mbili. Kuthibitisha hali ilivyo katika eneo la Tigray ni vigumu baada huduma za mawasiliano kukatizwa. Mzozo huo umetokana na taharuki ya muda mrefu kati ya chama kikuyu cha kisiasa katika eneo hilo,Tigray People's Liberation Front (TPLF) na serikali kuu ya Ethiopia. Wakati Waziri Mkuu wa Ethiopia Abiy Ahmed kuahirisha uchaguzi kutokana na janga la corona, hali ya taharuki ilipanda kati ya pande hilo mbili. TPLF inachukulia serikali kuu ni batili ikadai kuwa Bwana Abiy hana mamlaka ya kuendelea kuongoza nchi. Serikali inalaumu TPLF kwa kushambulia kabi ya majeshi kwa lengo la kuiba silaha, madai ambayo TPLF imepinga. Bwana Abiy alijibu madai hayo akisema kitendo cha TPLF ni uhaini. Ni yapi yanayojiri kwa sasa? Vikosi vya serikali vimeteka miji ya Shire na Axum baada ya muda wa siku tatu ya makataa uliotolewa na Waziri Mkuu Abiy kwa vikosi vya Tigray kujisalimisha kuisha siku ya Jumanne. Kiongozi wa TPLF Debretsion Gebremichael amethibitisha katika Televisheni ya eneo hilo Jumatano kwamba wanajeshi wake wamepoteza udhibiti wa Kusini na Magharibi mwa Tigray, lakini akaongeza kuwa ni changamoto ya muda na kushinda vikosi vya Bwana Abiy. ""Naomba tuimarishe uwezo wetu pamoja,"" alisema, akitoa wito kwa watu wote wa Tigrayan wakiwemo watoto kujiunga na ""harakati"" hizo. ""Tigray sasa ni Kiama kwa maadui wake. Watu wa Tigray haweatawahi  kupiga magoti,"" chama cha TPLF kilisema katika taarifa, kwa mujibu wa shirika la habari la Reuters. Maafisa wa Ethiopia wanalaumu TLPF kwa kuharibu madaraja manne karibu na mii mkuu waJimbo la Tigray, Mekelle, lakini kind hilo limping made hayo. Siku ya Jumanne Waziri mkuu aliashiria kwamba mapigano  yanakaribia kumalizika, akingezea ""hatua ya mwisho ya utekelezaji wa kisheria utafanyika siku zijazo"". Karibu watu 27,000 wamekimbilia mpaka wa kaskazini na kuingia Sudan huku Umoja wa Mataifa ukionya kutokea kwa ""mzozo kamili wa kibinadamu"" . Mshauri wa TPLF Fesseha Tessema, ambaye ni mwanadiplomasia wazamani wa Ethiopia, ameambia BBC kuwa makazi ya raia mjini Mekelle yalishambuliwa kwa makombora na vikosi vya serikali. ""[Watu wa Tigray] hawajafanya makes yoyote, wake majumbani mwao, kanisani,"" Bwana Fesseha alisema. Serikali kuu imekana kuwalenga raia na kusema kwamba mashambulizi ya angani yalilenga wanajeshi wa Tigray. Hali ni mbaya kiasi gani? Shirika la kutetea haki la Amnesty International limesema kuwa ''limethibitisha vifo vya watu karibu 100 ambao wameuawa kwa kuchomwa kisu au kukatwa mapanga'' katika mji wa Mai-Kadra (May Cadera) Jumatatu wiki iliyopita. Bwana Abbiy amelaumu vikosi tiifu kwa viongozi wa Tigray kwa kutekeleza mauji ya watu wengi. TPLF kwa upande wake imekanusha madai hayo na kusema iko tayari kufanyiwa uchunguzi huru wa kimataifa. Tume ya haki za binadamu ya Ethiopia imesema itapeleka wachunguzi wake katika eneo hilo. Kwa nini Ethiopia na TPLF Wanapigana? TPLF ilitawala jeshi la Ethiopia na maisha ya kisiasa kwa miongo kadhaa kabla ya Bw Abiy kuingia mamlakani mwaka 2018 na kupitisha mageuzi mkubwa. Mwaka jana Bw Abiy alivunja muungano tawala , unaojumuisha vyama vilivyoundwa kwa misingi ya kikabila , na kuviunganisha katika chama kimoja, national party, the Prosperity Party, ambacho TPLF walikataa kujiunga. Utawala wa Tigray unayaona mageuzi ya Bw Abiy kama jaribio la kujenga mfumo serikali moja na kuharibu mfumo uliopo sasa wa shirikisho. Pia hukasirishwa na kile inachokiita urafiki wa waziri mkuu na rais wa Eritrea Isaias Afwerki ""usiokuwa na kanuni "" Bw Abiy alishinda tuzo ya amani ya Nobel mwaka 2019 kwa juhudi zake za kuleta amani kwa kumaliza mzozo wa muda mrefu wa nchi yake na Eritrea. Kwa upande wake, Waziri Mkuu anaamini kuwa maafisa wa TPLF wanadharau mamlaka yake. Bw Abiy alimuru mashambulio ya kijeshi dhidi ya TPLF baada ya kusema kuwa wapiganaji wake walikuwa wamevuka ""mstari wa mwisho mwekundu"". Aliwashutumu kwa kushambulia kambi ya kijeshi ya vikosi vya shirikisho tarehe 4 Novemba. TPLF walikanusha kuishambulia kambi ya majeshi."	https://www.bbc.com/swahili/habari-54991783
technology	Waandishi Uganda wakamatwa kwa kupinga ukatili wa jeshi la polisi	Waandishi wa  habari wa Uganda wanashikiliwa na polisi kwa  kuandamana kulaani unyanyasaji wanaofanyiwa na maafisa wa usalama. Waandishi hao kutoka chama cha waandishi wa habari wa Uganda (UJA)  wamesambaratishwa na polisi walipokuwa njiani kuelekea kwenye makao makuu ya jeshi la polisi  nchini Uganda eneo la Naguru mjini Kampala  kuelezea kero zao. Kwasasa wanashikiliwa katika kituo cha polisi cha kati  katika mji mkuu Kampala. Walikuwa wakiandamana kuuomba uongozi wa jeshi la polisi la Uganda  kuwazuia maafisa wao tabia ya kuwafanyia vitendo vya ukatili waandishi wa habari kokote wanakotumwa kukusanya habari za matukio ya ghasia na maandamano. Walitaka pia askari polisi binafsi waliohusika katika ukatili dhidi yao wafunguliwe mashtaka kwa ukatili walioufanya  na walipe gharama zote zilizotumiwa na waandishi wa habari waliojeruhiwa na vitendea kazi vyao walivyoharibu. Rais wa Muungano wa waandishi wa habari nchini humo Bwana Bashir Kazibwe  ni mmoja wa waandishi wa habari ambao wamekamatwa na polisi. Awali Bwana Kazibwe aliiambia BBC kuwa hatua ya maandamano ya waandishi wa habari  imechukuliwa baada ya ukatili wa maafisa wa usalama dhidi yao kuonekana kukithiri. ''Hatua hii imechukuliwa baada ya wandishi habari kupigwa wakifanya kazi zao za kuripoti  wakati wanafunzi wa chuo kikuu cha Makerere walipofanya maandamano ya kupinga nyongeza ya karo ya asilimia 15%. Hii si mara ya kwanza wandishi habari kupigwa na walinda usalama, anasema mwandishi huyu wa habari  ambaye hakutaka jina lake litajwe. ''Katika kipindi cha wiki mbili ambapo ghasia za wanafunzi zimedumu, wandishi habari walinyanyaswa kwa namna mbalimbali. Baadhi walikamatwa na kulazimishwa kufuta picha na video walizorekodi. Vitendo hivyo ndivyo wanahabari wanaelezea kuwa ni hila za polisi kuwakosesha kufanya kazi yao ya kupasha jamii habari kuhusu uhalisi wa mambo'', amesema. Wiki iliyopita, waandishi wa habari kadhaa waliokuwa wakifuatilia taarifa ya maandamano ya wanafunzi katika Chuo Kikuu cha Makerere nchini humo walilazwa hospitalini baada ya kupigwa kikatili na maafisa wa Uganda. Watu 103 wakamatwa katika maandamano Uganda	https://www.bbc.com/swahili/habari-50290786
health	Wanawake wanahitaji mapumziko kila mwezi wanapoingia hedhi?	Kampuni moja nchini India inawapa wanawake mapumziko wanapokuwa kwenye hedhi. Hatua hii imesababisha mjadala mkubwa.	https://www.bbc.com/swahili/habari-54022686
health	Je wajua ukomo wa hedhi pia huathiri ubongo?	"Mwanzoni mwa taaluma yake, Daktari Gayatri Devi, ambaye ni mtaalamu wa neva katika hospitali ya Lenox Hill mjini New York, na wenzake walikosea: wakampatia tiba ya ugonjwa wa Alzheimer mwanamke aliyekuwa anakabiliwa na changamoto za kiafya zinazotokana na ukomo wa hedhi. Baada ya msururu wa matibabu (ya mwisho ikijumuisha ya vichocheo au oestrojeni), afya ya mwanamke huyo iliimarika, na hapo ndipo Dkt Devi aligundua dalili za awali- kama vile kupoteza kumbukumbu, kuchanganyikiwa - kunaweza kusababishwa na kitu kingine. Kupungua kwa uwezo wa utambuzi wa mgonjwa kumehusishwa moja kwa moja na kunapungua ghafla kwa viwango vya homoni ya oestrojeni, hali ambayo hujitokeza miaka ya kuelekea ukomo wa hedhi (kitaalamu ni mwaka mmoja baada ya hedhi ya mwisho). Ufahamu huo ulimfanya Dkt Devi, kufanya utafiti kuhusu moja ya dalili za ukomo wa hedhi ambao haijulikani: tando na mifungamano kwenye ubongo unaosababisha ukungu kwenye ubongo kiingereza (brain fog). Cha kushangaza ni kwamba wanawake wengi wanakabiliwa na hali hii lakini hawajui inasababishwa na nini. ""Wanawake wengi wanaokaribia kufika ukomo wa hedhi [kipindi kinachodumu kwa karibu miaka saba]- wanaanza kukosa uwezo wa kupata kumbumbu kama vile kukumbuka mambo yaliyofanyika hivi karibuni na kutatizika kwa lugha, au kufanya majukumu kadhaa kwa wakati mmoja,"" Dkt Devi aliiambia BBC. ""Huenda wakajipata wanatatizika katika ufasaha wa maneno, kitu ambacho wanawake ni wazuri sana,"" anasema. ""Huenda wakajipata wanatatizika kwa ufasaha wa maneno, kitu ambacho wanawake ni wazuri sana,"" anasema. Inaathiri aina ya kumbukumbu tunayotumia kwa mfano unapoenda dukani na kusahau ulikuwa unataka kununua nini, anasema Profesa Pauline Maki, Mhadhiri wa saikolojia katika Chuo Kikuu cha Illinois, Chicago huko Marekani. Inaathiri uwezo wetu wa kusimulia hadithi, kushiriki kwenye mazungumzo mikutanoni. Na baadaye kukumbuka kilichojadiliwa, aliongeza. ""Katika tafiti zetu tuligugundua, wanawake wengi wanakabiliwa na hali hii huku asilimia 10 kati ya wale walioshiriki utafiti wakishindwa kukumbuka mambo ambayo wanatarajiwa kujua katika umri wao, anasema Prof Maki. ""Lakini changamoto hiyo sio kubwa sana kiasi cha kuwafanya washindwe kutekeleza majukumu yao kazini, japo wataona tofauti."" Kulingana na Dkt Devi, ""karibu asilimia 60 ya wanawake wanaokaribia kufika ukomo wa hedhi na wale ambao tayari wamefika ukomo wa uzazi wanakabiliwa na tatizo la utambuzi, lakini hili linaweza kuthibitishwa kupitia uchunguzi wa kimatibabu. Moja ya masuala muhimu ni kwamba ubongo una vipokezi vya estrogeni na nyingi ziko kwenye eneo la hippocumpus -kiungo kidogo cha ubongo ambacho ni muhimu kwa ajili ya kutunza kumbukumbu. ""Wakatii viwango vya vichocheo vya oestrogen vinaposhuka ghafla, baadhi ya shughuli za hippocampus zinaathiriwa,"" Dkt Devi anaeleza. Uchunguzi ambao washiriki waliokuwa mayai/ovari [ambazo zilikuwa na tezi nyingi za estrojeni] zilitolewa, walionesha kuwa  uwezo wa utambuzi wao kuimarika mara tatu mara walipopewa virutubisho vya estrojeni, anasema Prof Maki. Lakini sio wanawake wanaokaribia ukomo wa hedhi wanakabiliwa na ukungu wa ubongo - kwanini? Hiii ni kwa sababu athari za  kupanda au kushuka kwa vichocheo vya estrojeni zinatofautiana kutoka mwanamke mmoja hadi mwingine. ""Lakini sio kupungua kwa vichocheo hivyo pekee kunasababisha hali hiyo. Kuna vitu vingine vya kuzingatia kama vile, kupotea kwa usingizi,"" anasema Rebecca Thurston, Mhadhiri wa Saikolojia katika Chuo Kikuu cha Pittsburgh. ""Wakati wa mabadiliko ya kuelekea ukomo wa hedhi, hadi asilimia 60 ya wanawake wanalalamikia ukosefu wa usingizi- hali ambayo inahusishwa na kumbukumbu , anasema mtafiti huyo. Ukosefu wa usingizi unavuruga mfumo wa kumbukumbu katika ubongo, sawa na inavyofanya hisia ya ghafla ya joto kali ambayo inaenea mwili mzima, na kusababisha uwekundo wa ngozi na joto jingi. Kando na kukosa usingizi (baadhi ya wanawake wameripoti kuamka usiku na kubadilisha nguo za kulala baada kulowa jasho), hali ambayo ni tatizo la kivyake. ""Tulikuwa tukifikiria joto hilo ni daliliza ukomo wa hedhi ambayo wanawake wanaweza kuvumilia lakini utafiti umebaini kuwa  inaweza kuwa tishio kwa moyo na akili, kwani inaathiri uhusiano kati ya hippocampus  na mabadiliko katika kumbukumbu,"" Prof Thurston anasema. Ndio, inaweza kuwa hivyo. Pia upungufu wa oestrogen unaweza kuathiri ngozi, inamfanya mwanamke ahisi ngozi ni kavu na kuhisi kama wadudu wanatembea ndani ya ngozi. Kubadilika kwa hisia kutokana na msongo wa mawazo kabla ya kufika ukomo wa hedhi pia kunaathiri kumbukumbu. Ikiwa hali hii inawaathiri watu wanawake wengi, kwa nini haijulikani? Inaonekana kuna ukusefu wa ufahamu, kwanikukoma kwa hedhi bado ni suala ambalo ni mwiko katika tamaduni nyingi. ""Tatizo ni kwamba hali hii imekuwa ikiwakabili wanawake kwa miaka mingi, na huenda hawana habari ikiwa inatokana na dalili za awali kuelekea ukomo wa hedhi. Dalili za ukomo wa hedhi ni zipi? Chanzo: Huduma ya afya ya kitaifa Uingereza Wataalamu wanasema kuwa kuna namna nyingi na taarifa nyingi za kusaidia wanawake kuishi na mabadiliko ya kimwili na kihisia yanayosababishwa na ukomo wa hedhi. Tiba ya kuweka vichocheo mbadala ni tiba nzuri inayoweza kupatikana kuondokana na dalili za ukomo wa hedhi. Na ukomo wa hedhi ni sababu moja wapo kuwafanya wanawake waishi maisha mazuri ya afya kwa:"	https://www.bbc.com/swahili/habari-57743113
business	Matajiri 435 wa Tanzania wajiunga katika orodha ya mamilionea duniani	Takriban watanzania 435 wamekuwa mamilionea wa dola mwaka uliopita kulingana na ripoti ya utajiri ya Knight Frank. Waliojiunga katika klabu hiyo ya matajiri wana jumla ya thamani ya kati ya dola milioni moja hadi dola milioni 29 kila mmoja wao. Ripoti za awali ziliwataja watanzania matajiri kama Bwana Rostam Aziz, bwana Salim Said Bakhressa, marehemu Reginald Mengi, Bw. Ally Awadh, bw. Shekhar Kanabar, Bw. Fida Hussein Rashid, Bw. Subhash Patel, bw. Yusuf  Manji na bw. Salim Turky. Kulingana na ripoti hiyo, jumla ya raia 5,553 wa Tanzania waliorodheshwa miongoni mwa watu wenye mapato ya juu mwaka uliopita, ikiwakilisha ongezeko la asilimia nane  ikilinganishwa na matajiri 5,118 mwaka 2018  na 3,000 mwaka 2014. Hatahivyo ripoti hiyo haijasema kuhusu vyanzo vya mapato hayo huku baadhi ya matajiri kutoka taifa la Kenya wakihusishwa na siasa. Kulingana na ripoti hiyo idadi ya matajiri nchini Tanzania ilikuwa 5,668 mwisho wa mwaka 2019 ikilinganishwa na matajiri 2,942 kutoka Kenya Hatahivyo Inakadiriwa kwamba katika ripoti hiyo idadi ya watu binafsi waliojiunga katika ligi hiyo ya matajiri duniani itaongezeka hadi 8,532 katika kipindi cha miaka minne ijayo. Ripoti hiyo pia inaonyesha watanzania watano walijiunga na watu walio matajiri zaidi wanaojipatia kipato kikubwa wakiwa na thamani ya dola milioni 30 juu kutoka dola milioni 999. Katika mwaka barani Afrika 2019 Tanzania ilikuwa na matajiri 114 kati ya 302,360 ikiwa ni ongezeko la matajiri 109 mwaka 2018 na matajiri 61 2014. Idadi hiyo inatarjiwa kupanda hadi 175 kufikia 2024. Tanzania pia ilikadiriwa kuwa nchi ya sita yenye idadi ya watu walio na mapato yenye thamani ya juu katika kipindi cha miaka mitano ijayo, nyuma ya India, Misri, Vietnam, China na Indonesia. Kulingana na ripoti hiyo , taifa hilo la John Pombe Magufuli  ndilo taifa la pekee Afrika Mashariki kuwa na bilionea wa dola za marekani ambaye ana thamani ya dola bilioni moja au zaidi. Mtandao wa Forbes ulimtaja bilionea Mohammed Dewji ambaye anasimamia biashara ya familia kama bilionea wa dola katika eneo hili , akiwa na thamani ya dola bilioni 1.6 mwaka 2020. Mo Dewji ambaye anasimamia kampuni ya MeTL Group ana uwekezaji  katika kilimo, biashara, fedha, mawasiliano ya simu, bima, uuzaji wa nyumba, uchukuzi, mipango, pamoja na vyakula na vinywaji. Ripoti za awali ziliwataja Watanzania matajiri kama Bwana Rostam Aziz, bwana Salim said Bakhressa, marehemu Reginald Mengi, bwana Ally Awadh, bwana Shekhar Kanabar, bwana Fida Hussein Rashid, bwana Subhash Patel, bwana Yusuf  Manji na bwana Salim Turky. Lakini utajiri wao uko chini ya dola bilioni moja. Baadhi ya mabilionea nchini Tanzania wamewekeza nchini Kenya , Kulingana na gazeti la The standard nchini humo bilionea wa Tanzania Aunali na Sajjad rajabali waliripotiwa kununua hisa zenye thamani ya dola 70,000  katika kampuni ya Equity zenye thamani ya dola milioni 3.44 na hivyobasi kuongeza  uwekezaji wake katika soka la hisa la Nairobi kufikia dpola milioniu 15. Baadhi ya makampuni ambayo wawili hao wamewekeza fedhga zao ni pamoja na benki ya Co-oparative, Kenolkobil , Jubilee holdings  na I and M Holdings. Mbali na kenya na Tanzania , mataifa mengine ya Afrika yalioangaziwa  katika ripoti hiyo ni pamoja na Botwsana , Malawi, Nigeria, Rwanda, Afrika Kusini, Uganda , Zambia na Zimbabwe. Taifa la Afrika Kusini ndilo lililotajwa barani Afrika kuwa na mamilionea 88,460 ikifuatiwa na Nigeria ambayo ina mamilionea 40,869. Kenya na Tanzania zinaongoza kwa idadi ya watu matajiri katika jumuiya ya Afrika Mashariki kulingana na utafiti. Kulingana na ripoti ya 2019 kuhusu utajiri barani Afrika iliochapishwa mwezi Septemba na benki ya AfrAsia, Kenya inaongoza ikiwa na mabilionea 356, Ikifuatiwa na Tanzania ambayo ina mabilionea 99. Uganda ni ya tatu ikiwa na matajiri 67 huku Rwanda ikifunga orodha hiyo na mabilionea 30. Ripoti hiyo inasema kwamba matajiri hao wana utajiri wa dola bilioni 10 na kwamba Tanzania ina tajiri mmoja wa dola bilioni moja. Barani Afrika ripoti hiyo inasema kwamba Afrika Kusini inaongoza kwa matajiri ikiwa na mabilionea 2,169, Misri 932 na Nigeria 531. Hatahivyo ripoti hiyo haitaji hata bilionea mmoja mbali na mali anayomiliki. Katika miji mikuu, mji wa Nairobi unaongoza ukiwa na utajiri wa dola bilioni 49 mbele ya mji wa Dar es salaam ambao umeorodheshwa wa 11 na una utajiri wa dola bilioni 24. Mji mkuu wa Uganda Kampala.	https://www.bbc.com/swahili/habari-51812937
sports	Novak Djokovic: Nyota wa tenisi atimuliwa Australia baada ya kushindwa kupata visa	"Novak Djokovic ameondoka Australia baada ya kushindwa kukubaliwa ombi lake la mwisho katika mahakama la kutaka kubaki nchini humo. Majaji walikataa changamoto iliyoletwa na nyota huyo wa tenisi ambaye hakuwa amechanjwa baada ya serikali kufuta visa yake kwa misingi ya ""afya na utaratibu mzuri"". Matumaini ya mchezaji huyo nyota duniani za kutetea taji lake la wazi la Australian Open na kushinda rekodi ya 21 ya Grand Slam mjini Melbourne yamekamilika. Djokovic alisema ""amesikitishwa sana"" lakini alikubali uamuzi huo. Alipanda ndege iliyokuwa ikielekea Dubai kutoka uwanja wa ndege wa Melbourne. Alipokuwa akijiandaa kuondoka, bodi inayosimamia tenisi ya wanaume ATP ilisema uamuzi wa mahakama siku ya Jumapili iliashiria mwisho wa ""msururu wa matukio ya kusikitisha sana"". Mapema siku hiyo, wafuasi wa Djokovic walikaa kimya nje ya  chumba cha mahakama huku uamuzi huo ukitangazwa usiku wa kuamkia mechi yake ya ufunguzi katika dimba hilo. Shabiki mmoja aliiambia BBC kwamba majira yake ya joto yatakuwa ""tupu"" bila mchezaji huyo mwenye umri wa miaka 34 kucheza kwenye Open. Waziri Mkuu wa Australia Scott Morrison alikaribisha ""uamuzi wa kuweka mipaka yetu imara na kuwaweka Waaustralia salama"". Djokovic alianzisha kesi hiyo baada ya Waziri wa Uhamiaji Alex Hawke kutumia mamlaka yake ya uwaziri kufuta viza ya mchezaji huyo wa Serbia, akihoji kuwa uwepo wake nchini humo unaweza kuhatarisha hisia za kupinga chanjo. Ilikuwa ni mara ya pili kwa visa yake kufutwa, baada ya kughairiwa kwa mara ya kwanza kwa kutofuata sheria za marufuku dhidi ya  Covid kubatilishwa na jaji tofauti. Wakati wa kusikilizwa kwa kesi hiyo  mahakamani siku ya Jumapili mbele ya jopo la majaji watatu, upande wa utetezi wa Djokovic ulidai bila mafanikio kwamba sababu zilizotolewa na serikali ""zilikuwa batili na zisizo na mantiki"". Jaji Mkuu James Allsop alisema uamuzi wa mahakama ya shirikisho uliegemea juu ya uhalali wa uamuzi wa waziri, na sio kuwa ulikuwa uamuzi sahihi. Sababu kamili za uamuzi huo zitawekwa wazi katika siku zijazo, alisema. Maagizo hayo yalijumuisha marufuku ya miaka mitatu ya kutoingia Australia, ingawa hii inaweza kuangaziwa katika mtazamo tofauti. Kumekuwa na hasira nyingi kutoka kwa umma nchini Australia kuhusu jaribio la mchezaji huyo kuingia nchini humo bila ya kupata chanjo dhidi ya Covid-19. Serikali ya shirikisho  lilisema kuwa mara kwa mara watu lazima wazingatie sheria zilizowekwa za kukabiliana na janga hili, na kwamba hakuna mtu yuko ""juu ya sheria"". Awali Djokovic alipewa msamaha wa matibabu kuingia Australia na makundi mawili tofauti ya watalaamu wa afya - moja iliyoidhinishwa na tume ya Tennis Australia, nyingine na serikali ya jimbo la Victoria - baada ya kupimwa kuwa na ugonjwa wa coronavirus katikati ya Disemba. Hata hivyo kikosi cha mpakani cha Australia kilimzuia mnamo Januari 5 kwa kutokidhi mahitaji ya serikali ya coronavirus, na visa yake ikafutwa. Baadaye jaji alibatilisha uamuzi huo, lakini serikali iliingilia kati Ijumaa iliyopita ili kufuta visa tena, ikisema kufanya hivyo ni kwa manufaa ya umma. Ingawa Djokovic hajachanjwa dhidi ya Covid-19, hajahimiza kikamilifu habari za kuzuia chanjo. Hata hivyo, wapinga vaxxers wa Australia wamekuwa wakitumia kampeni ya #IStandWithDjokovic kwenye mitandao ya kijamii. Mapambano ya kupata visa pia ni kitovu cha mzozo wa kisiasa nchini humo. Katika taarifa yake siku ya Jumapili, Bw Morrison alisema serikali ""imejiandaa kuchukua maamuzi na hatua zinazohitajika ili kulinda uadilifu wa mipaka yetu"". Lakini mwanasiasa wa upinzani nchini Australia Kristina Keneally alisema Bw Morrison alijifanya kuwa ""mcheshi"" kwa kushughulikia vibaya kesi ya Djokovic, huku akihoji ni kwa nini mchezaji huyo ambaye hakuwa amechanjwa alipewa visa mara ya kwanza. Bw Morrison na serikali yake pia walikabiliwa na hasira kutoka kwa Rais wa Serbia Aleksandar Vucic. ""Yeye [Djokovic] alikuja Australia na pendekezo la msamaha wa matibabu na kisha ukamtesa kwa siku 10. Kwa nini ulifanya hivyo? Kufanya uwindaji wa wachawi dhidi yake? Hili ni jambo ambalo hakuna mtu anayeweza kuelewa,"" alisema. Shirikisho la tenisi la wanaume ATP liliita sakata hiyo ""msururu wa matukio ya kusikitisha sana"", huku nyota wa tenisi wa Uingereza Andy Murray akisema hali si nzuri kwa yeyote. Djokovic, siku ya Jumapili alisema ""hakuwa na raha"" kutokana na  kuangaziwa yeye na mzozo wake wa visa, na kuongeza: ""Ninatumani kwamba sote sasa tunaweza kuzingatia mchezo na mashindano ninayopenda."" Australian Open angeweza kumfanya Djokovic kuweka historia kwa kushinda Grand Slam yake ya 21. Salvatore Caruso wa Italia, aliyeorodheshwa katika nafasi ya 150 duniani, ndiye ""mshindi mwenye bahati"" ambaye sasa atachukua nafasi ya Djokovic katika mechi yake dhidi ya Miomir Kecmanovic wa Serbia siku ya Jumatatu."	https://www.bbc.com/swahili/60016051
health	Jinsi Msichana wa miaka 19 alivyoweka historia ya tiba kumuokoa mama yake	"Wakati alipokuwa na umri wa miaka 19 tu, Aliana Deveza alipanga na kupitia upasuaji wa kihistoria kwa ajili ya kuyaokoa maisha ya mama yake. Aliishawishi hospitali  kufanya ubadilishanaji wa kwanza wa kiungo nchini Marekani ambapo viungo vya mwili vilibadilishwa kwa watoaji ambao hawakuwa na uhusiano wowote wa undu wa damu. ""Kitu cha kwanza ambacho niliulizia kilikuwa ni mama yangu ana hali gani? Yuko sawa? Je ameweza kuwa salama? ""Kusema ukweli sikuwa na wasi wasi kuhusu mimi mwenyewe tena, Nilikuwa nafikiria  jinsi ya kuondokana na maumivu niliyokuwa ninayahisi. Kusikia tu kwamba kila mtu ameweza kupona, Niliweza kupumua tena ."" Wakati aliana anaposema  mtu mwingine yeyote, hamaanishi yeye binafsi na mama yake, kwasababu wanawake wengine wawili  - madada - pia walifanyiwa upasuaji . Moja ya viungo vya  Aliana kilitakiwa kuwekwa kwa mmoja wa madada zake, na kingine kilitakiwa kwenda kwa mama yake Aliana. Maisha ya watu wawili yalikuwa yanaokolewa , huku watu wawili wakitoa viungo vyao kwa watu wasio wajua ili kuyaokoma maisha ya mwana familia wao. Upasuaji ulikuwa ni matokeo ya miaka miwili ya kazi kubwa ambayo ilikuwa na manufaa. Aliana alikuwa amemuaoko mama yake  Erosalyn dhidi ya miaka mingi ya matibabu ya -dialysis, ugonjwa na uwezekano wa kufa- na mtu ambaye hamfuhamu kabisa andeendelea  na maisha   mapya. Mafigo ni viungo pekee ambavyo mtu hai anaweza kumpatia mtu mwingine kama msaada, kwani wengi wetu tumezaliwa na mafigo mawili, lakini tunahitaji figo moja tu  kufanya kazi mwilini mwetu. Lakini watu wanaohitaji figo mara nyingi huwa hawawezi kuchukua figo kutoka kwa mtu wanayempenda, hata kama mtu yule yuko tayari kuwapatia. Kote duniani mafigo 150,000 yalipandikizwa  kwenye wagonjwa mwaka 2019-idadi hii ikiwa ni sehemu ndogo tu ya wale wanaohitaji kiungo hicho. Alvin Roth alipokea tuzo ya uchumi kutoka Wakfu wa  Nobel mwaka 2012  kwa kazi yake ya kutengeneza  kifaa cha mfumo wa kusaidia watu wengi kutoa na kupokea mafigo. ""Tofauti na viungo vingi, inawezekana kwa mtu kutoa figo yake kwa mtu ampendaye na kuyanusuru maisha yake ,"" anaelezea. ""Lakini wakati mwingine hawawezi kuchukua figo yako hata kama afya yako inatosha kutoa figo moja. Na labda Mimi ni mtoaji mwenye figo sawa na yako, Ningependa kutoa figo kwa mtu fulani nimpendaye lakini siwezi. ""Lakini labda figo yangu inaweza kufanya kazi kwa mgonjwa wako na figo yako inaweza kufanya kazi kwa mgonjwa wangu. Hiyo ndio aina ya ubadilishanaji  wa figo ambapo watoaji wawili wasio fahamiana wa figo hukutana , na kila mmoja kupata figo inayoendana na kila mmoja wa wagonjwa wao."" Kazi ya Alvin Roth na wenzake iliweza kutengeneza mfumo ambao umeweza kusaidia ubadilishanaji wa figo, kwa hiyo kwa sasa kila mwaka maelfu ya maisha yanaokolewa. Aliana hakuweza kubadilishana figo na ama yake kwasababu madaktari walihofia kuwa matatizo ya figo aliyo nayo mama yake huenda yakawa ni ya urithi, kwahiyo Aliana huenda akawa nayo pia. Alitaka bado kumsaidia mama yake kupata figo mpya lakini muda ulikuwa unayoyoma, kwahiyo alianza kufanya utafiti na kubani kuwa inawezekana kubadilishana seehmu ya ini kwa figo. ""Nilianza kufanya utafiti, aina za viungo ambavyo vinaweza kutolewa wakati mtu akiwa hai. Na ini ndilo lililojitokeza sana."" Aliana hakujua kwamba huu ulikuwa ni uwezekano wa kinadharia tu na haukua upasuaji wa mara kwa mara. Alianza kupigia simu hospitali kuona iwapo anaweza kutoa sehemu ya ini lake kwa mtu fulani ili mtu huyo ampe figo mama yake. Aliana anasema hospitali chache hazikuelewa alikuwa  ana maanisha nini : ""Hospitali chache zilinielekeza niende kwenye nyumba za kuhifadhia maiti, kwasababu hawakujua nilikuwa ninazungumza kuhusu nini."" Hatimaye alimpata mtu sahihi kwa ajili ya kazi hiyo.  John Roberts  daktari wa upasuaji katika Chuo kikuu cha   San Francisco kilichopo California Marekani. Kwa msaada wa hospitali waliwapata madada wawili ambao wangekutanishwa na Aliana na mama yake. Mmoja wa madada hao angepata sehemu ya figo ya Aliana, na Mama yake Aliana angepata figo mpya kutoka kwa dada mwingine. Aliana hajuti, na ni kwanini anafikiria ni kwanini wengi wetu hatufanyi hivyo? ""Ninafikiria watu hawapendi wazo la kutoa msaada wa kiungo, kwasababu ya hofu."	https://www.bbc.com/swahili/habari-59962455
politics	IGP Wambura na kibarua 'kizito' cha kuutafuna mfupa mgumu Polisi Tanzania	"N﻿a Yusuph Mazimu, BBC Swahili Rais Samia Suluhu amefanya mabadiliko katika Jeshi la Polisi nchini Tanzania, kwa kumteua mkuu mpya wa Jeshi la Polisi, Camillus Wambura ambaye pia amepandishwa cheo kutoka Kamishna wa Polisi, kuwa Inspekta Jenerali wa Polisi (IGP). Wambura anachukua nafasi ya aliyekuwa Mkuu wa Polisi, Simon Sirro ambaye ameteuliwa kuwa Balozi wa Tanzania nchini Zimbabwe. Rais Samia pia amempandisha cheo Kamishna Msaidizi wa Polisi (ACP) Ramadhan Kingai kuwa Mkurugenzi wa Upelelezi wa Makosa ya Jinai (DCI) kuchukua nafasi iliyoachwa wazi na Wambura, aliyeteuliwa kuongoza jeshi zima. Kadhalika amemteua Kamishina wa polisi (CP) Hamad Khamis Hamad kuwa Kamishna wa Polisi Zanzibar akichukua nafasi ya Kamishna wa Polisi Awadhi Juma Haji aliyeteuliwa kuwa mkurugenzi wa operesheni Makao Makuu. Pamoja na mabadiliko haya kuzua mjadala mitandaoni kutokana na mitazamo ya watu, kwa vyovyote vile yalilazimika kufanyika kutokana na picha ya Jeshi hilo machoni pa watu. Mabadiliko haya katika Jeshi la Polisi Tanzania, si ya mara ya kwanza, kumekuwa na mabadiliko mengi ndani ya jeshi hilo, lakini mabadiliko ya sasa ni kama yalikuwa yakingojewa kwa muda hivi kutokana na sifa ya jeshi hilo katika miaka ya hivi karibuni. Ukiuliza leo watanzania kuhusu mtazamo wao na imani yao kwa jeshi hilo hasa linapokuja kwenye suala la maadili ya watendaji wake, wengi watakuonyesha mashaka. Mashaka hayo hata Rais Samia ameyaonesha mara kadhaa anapolizungumzia jeshi hilo hadharani. 'Vitendo vinavyofanywa na askari polisi barabarani, huwezi kudhani kwamba wamehitimu mafunzo', anasema Rais Samia mara baada ya kumuapisha IGP mpya Dodoma. Mitazamo ya wachambuzi na wafuatiliaji wa masuala mbalimbali ya haki na usalama, wanaona ilikuwa muhimu kufanyika sasa kutokana na madoadoa na makandokando mengi yanayolikabili jeshi hilo kwenye utendaji wake. 'Kwa muda mrefu, Jeshi la Polisi linasifika vibaya, ilikuwa muhimu kuanza kuliangalia, ili watu walitazame vizuri, jeshi linapaswa kuwa kimbilio na sio kilio cha watu', anasema. Utendaji, sifa za askari, upatikanaji wao, miundo mbinu na mifumo katika jeshi hilo unaakisi makandokando mengi yanayotokea sasa. Rais Samia anajua bado ana kazi kubwa ya kufanya kulisafisha. Muda mfupi baada ya kutangazwa mabadiliko haya ya uongozi wa juu katika Jeshi la Polisi, mijadala mikubwa imeibuka mitandaoni, wako wanaoyaunga mkono mabadiliko hayo na wapo wanaoyakosoa. Wanaoyakosoa wanaonesha kuwa hayataleta mabadiliko makubwa kwenye utendaji wa Jeshi hilo na namna linavyochukuliwa kutokana na makandokando yake. Huku wakiwataja baadhi ya watendaji wa jeshi hilo kuhusishwa na malalamiko kadhaa yakiwemo ya kubambikia watu kesi. Kwa upande wake Mkurugenzi Mtendaji wa kituo cha Sheria na Haki za binadamu Tanzania, LHRC, Anna Henga ameiambia BBC kwamba anayaunga mkono mabadiliko hayo kutokana na udhaifu ulioko kwenye Jeshi hili kwa watendaji waliopita akitaja madawati la jinsia na mauaji kama doa kubwa. ‘Mie mabadiliko kimsingi nimeyafurahia kwa upande wa haki au mtizamo wa haki za binadamu’, alisema Henga akiona kwamba pengine yataleta utendaji tofauti. Moja ya jukumu kubwa la Polisi kwa mujibu wa sheria za Tanzania, ni kulinda watu na mali zao na kuhakikisha haki inatendeka na kusimamiwa. Lakini doa kubwa katika Jeshi hilo katika miaka ya hivi karibuni ni kwa baadhi ya maafisa wake kuonekana kwenda kinyume na misingi na maadili ya Jeshi hilo pamoja na sheria zinazoliongeza katika utendaji wake. Miongoni mwa madoadoa haya ni: Kwa msingi wowote wa kuanzishwa kwake, Jeshi la Polisi linapaswa kuwa mahali salama kwa watu wanaoona kudhulumiwa haki zao. Lakini kwa Jeshi la Polisi Tanzania kuna mashaka kwenye hilo, hasa kutokana na uwepo wa baadhi ya maafisa wasio waadilifu. Hivi karibuni Polisi saba mkoani Mtwara, Kusini mwa Tanzania walifikishwa mahakamani kwa tuhuma za mauaji ya mfanyabiashara wa madini, Mussa Hamisi mkazi wa wilaya ya Nachingwea mkoa jirani wa Lindi. Suala hili, Rais Samia analifahamu na alilisema katika moja ya ziara yake huko kanda ya Ziwa Victoria baada ya waziri wa Mambo ya Ndani ya nchi, Hamad Yusuph Masauni kuligusia. 'Umezungumzia mauaji ya Mwanza, lakini kuna mauaji yametokea Mtwara na kwa taarifa zilizoko, ni jeshi lako ndilo lililofanya mauaji', alisema na kutangaza kuundwa kwa kamati ya kuchunguza mauaji hayo ambayo majibu yake, bado kitendawili, labda kwa kuwa suala lenyewe liko Mahakamani. Pengine hapa palikuwa mwanzo wa mabadiliko ya sasa kwani Samia alitoa tamko: ”Nataka jeshi lako lijitafakari, waone kama kinachotokea ni msingi wa jeshi la Polisi au ni vinginevyo”. Mauaji ya wafanyabiashara watatu wa madini kutoka Mahenge na dereva teksi wa Manzese, Dar es Salaam, yaliyotokea Januari 14, 2006 hayawezi kusahaulika, yakimuhusisha Mkuu wa Upelelezi Mkoa wa Dar es Salaam (RCO) wakati huo, Abdallah Zombe. Julai, 2016, Mahakama Kuu, Kanda ya Iringa, ilimhukumu askari wa kikosi cha kutuliza ghasia (FFU), Pasificus Simon kifungo cha miaka 15 jela baada ya kupatikana na hatia ya kumuua mwandishi wa habari wa kituo cha Channel Ten, Daud Mwangosi yaliyotokea Septemba 2, 2012 katika kijiji cha Nyololo, wilayani Mufindi alipokuwa akitekeleza majukumu yake ya kazi kwenye ufunguzi wa tawi la chama cha upinzani cha Chadema. Haya ni machache tu. Malalamiko ni mengi ya watu kupoteza maisha ama kunyanyasika kwenye mikono ya Polisi, ingawa mara kadhaa polisi imekana kuhusika moja kwa moja na madhila hayo. Kama kuna mahali kunatajwa sana kulichafua Jeshi la Polisi ni eneo hili la kubambikiza watu kesi. Kuna malalamiko mengi. Ukiacha kesi za kisiasa ambazo zimekuwa zikichukua nafasi kubwa, ziko kesi zingine nyingi ambazo zinatajwa kuwa sehemu ya ubambikaji huu. Ucheleweshaji wa upelelezi, kukosekana au kupungua kwa uadilifu, nidhamu na maadili kwa baadhi ya askari wa Jeshi la Polisi imekuwa kilio cha muda mrefu kwa wengi. 'Kesi nyingi zinakwama Mahakamani kwa sababu za kucheleweshwa kwa upelelezi au kwamba hazina ushahidi, na hizi ni zile tunazoita kesi za kubambikizwa. Kwa mujibu wa Rais Samia hadi Agosti 22, 2021, idadi ya mahabusu katika jela za Tanzania ilikuwa karibu sawasawa na idadi ya wafungwa. Wafungwa walikuwa 16,542 na mahabusu walikuwa 15,194. Mei 18, 2021 Rais Samia wakati akifungua Chuo cha ushonaji cha polisi Kurasini, Dar es Salaam, alilitaka jeshi hilo kufuta kesi zote za kubambikiza, ili kuondoa msongamano wa mahabusu gerezani. ""Kwa sababu wengi wapo wanasubiri kuhukumiwa, kesi haiendi, ushahidi hakuna, mpelelezi anashindwa kupeleka kesi kwa sababu hakuna ushahidi, hivyo niombe sana, nilizungumza na Takukuru na wameweza kufuta kesi 147 ambazo waliwabambikia watu mbalimbali. ""Kwa hiyo nanyi Jeshi la Polisi jikagueni, kama kuna za aina hiyo nazo zifutwe ili kupunguza wingi wa mahabusu katika magereza zetu,"" alinukuliwa Rais Samia. Hili ni Eneo lingine ambalo linanyooshewa kidole ndani ya polisi. Tafiti kadhaa ikiwemo iliyopewa jina la ""Hawashikiki"" uliofanywa na Shirika lisilo la kiserikali la Twaweza nchini Tanzania limetaja Idara za polisi kuwa miongoni mwa Idara za serikali zinazoongoza kwa rushwa. Kutajwa kwa jeshi hilo hakuji bahati mbaya. Idara za jeshi hilo ziliwahi kutajwa kuongoza katika nchi za Afrika Mashariki kwa rushwa kupitia ripoti ya utafiti ya shirika lenye maslahi ya kimaendeleo barani Afrika ForDIA kwa kushirikiana na Jukwaa wazi nchini Tanzania, Trafo. Ripoti ya utafiti huo ilisema idara za jeshi hilo zilipokea asilimia 25% ya rushwa zote zilizoripotiwa Tanzania. Mabadiliko yoyote katika jeshi la Polisi hayatakuwa na maana kama hayagusi haki za watu na mali zao zinazolindwa kwa mujibu wa sheria. Kulindwa kwa haki zao na usalama wao, kunawapa nafasi ya kufanya shughuli zao za maendeleo bila hofu na woga. Wengi hawayaoni mabadiliko haya kama muarobaini wa kumaliza madoadoa na makandokando yanayolizunguka Jeshi la Polisi, ila ni mahala pazuri pa kuanzia kuelekea kuwa na Jeshi la Polisi thabiti na lenye ufanisi. 'Mabadiliko yalishafanyika mengi tangu enzi za marais wastaafu Jakaya Kikwete, Benjamin Mkapa na Ali Hassan Mwinyi, lakini malalamiko ni yaleyale, anasema Raphael Kugesha, mtaalam wa masuala ya jamii na maendeleo. Hata ukifuatilia mitandao ya kijami, mashaka ni yale yale kwa sababu watendaji ni wale wale na mifumo iliyopo ni ileile, hivyo matokeo ya ufanisi hayawezi kuonekana kwa ukubwa na yale yanayotarajiwa. Hili linaleta maswali je mawili makubwa je Rais Samia analisafisha kwa maji au Sabuni Jeshi la Polisi? Je Rais anunue shati jipya au aendelee kusafisha madoa sugu kwenye Jeshi hilo? Pengine maswali haya Rais ameyajibu kwa kuunda kwake kamati ya watu 12 chini ya Jaji mstaafu Mohamed Chande Othman. Kuundwa kwa Kamati hiyo ili kumshauri kuhusu namna ya kuboresha utendaji wa Jeshi hilo na majeshi mengine ni kilelelezo tosha cha kubaini kazi kubwa iliyopo kwenye kuliboresha jeshi hilo. Kugesha anapendekea uundwa kwa Jeshi jipya litakalofuata mfumo na muundo mpya wa utoaji huduma zaidi kwa njia ya kawaida kuliko matumizi mengi ya nguvu kama lilivyojengwa sasa. “Hili litasaidia kupunguza kesi za mauaji, unyanyasaji, itaongeza kuaminika, na kujenga urafiki na mahusiano baina yake na wananachi, polisi hawatakuwa maadui wa watu, watakuwa marafiki wa watu na watasaidiwa kwenye utendaji wao na raia', alisema. Pengine kamati mpya ya Jaji Chande aliyoiunda sasa Rais Samia ili kumshauri njia bora ya kuleta mabadiliko ya utendaji wenye matokeo bora kwenye vyombo vya haki jinai, wakianza na Jeshi la Polisi inaweza kuwaza sawa na Kugesha. Ingawa msingi zaidi ni kulinda raia na mali zao, mabadiliko yoyote yanayofanyika sasa na yatakayokuja mbeleni yanapaswa kujenga ufanisi utakaolinda haki za watu na haki za nchi. Rais ameanza kwa kufanya mabadiliko kwenye uongozi wa juu wa Jeshi hili, kwa mifumo iliyopo, watendaji, sheria na kanuni, kuna kazi kubwa ya kufanya ili lifikie malengo na matamanio anayoyataka, ambayo ni kuwa na Jeshi lenye ufanisi linalozingatia sheria, kanuni na kulinda na kujali haki za watu na mali zao. Wakati huu ikisubiriwa ushauri wa Kamati ya watu 12 aliyoiunda Rais, IGP mpya, Wambura ana kazi kubwa ya kumsaidia Rais Samia kuondoa madoadoa na makandokando yaliyopo sasa, kabla ya kununuliwa kwa shati jipya kwa maana ya kuboreshwa kwake, ili kurejesha heshima ya jeshi hilo machoni kwa watanzania."	https://www.bbc.com/swahili/articles/ckmrn8g2xz8o
technology	Serikali ya 'mahustlers', kujaza mamilionea katika nyadhfa za baraza la mawaziri Kenya	N﻿a Abdalla Seif Dzungu B﻿BC Swahili Viongozi walioteuliwa na rais William Ruto kujaza nafasi za baraza lake la mawiziri kwasasa wanapitia ukaguzi bungeni  kabla ya kuthibitishwa au kukataliwa kuchukua nyadhfa hizo. Kamati ya bunge kuhusu uteuzi wa nyadhfa muhimu serikali imekuwa ikifanya vikao vyake hadharani ambavyo vimekuwa vikipeperushwa hewani na runinga zote za Kenya . Wateule hao wameulizwa maswali mengi kuhusu rekodi yao kwa umma, maadili na uelewa wa masuala yanayokabili nyadhfa wanazotarajiwa kuzijaza. Katika swali la maadili ,kila aliyeteuliwa alihitajika kutangaza thamani ya mali anayomilkii hadharani. Na kwasababu wakati wa kampeni Muungano wa Kenya Kwanza ulioongozwa na rais William Ruto ulifanya kampeni yake kwa maudhui ya kumvutia Hassler – watu wa kipato cha chini, Wakenya wengi walitaraji kwamba walioteuliwa kurithi nyadhfa hizo  miongoni mwao kungekuwa na akina mama mboga na waendesha bodaboda {watu wa kipato cha chini katika jamii}. Hatahivyo cha kushangaza ni kwamba walioteuliwa ni mamilionea na mabilionea. Hii hapa orodha ya wateule hao na jinsi Wakenya walivyopokea matangazo ya thamani ya mali wanazomiliki. Waziri Mkuu mteule amehudumu katika utumishi wa umma kwa miaka 33. Aliteuliwa katika Baraza la Mawaziri mnamo 1989 baada ya kumrithi babake kama Mbunge wa Sabatia. Mudavadi aliambia Bunge kuwa ana thamani ya Ksh4 bilioni. Utajiri wake ulikuwa wa mali isiyohamishika - akitaja mali yake ya Riverside Drive ambayo hapo awali ilikuwa mwenyeji wa Kituo cha Musalia Mudavadi. Pia alithibitisha kuwa na hisa katika makampuni mbalimbali - ikiwa ni pamoja na kampuni ya kukodisha ndege ya ndani ambayo haikuwekwa wazi Kiongozi huyo wa zamani wa Chama cha ANC pia anajulikana kuwa na nyumba Karen na nyumbani kwake Mululu, Kaunti ya Vihiga. Hatahivyo ni thamani ya mali yake iliovutia hisia za Wakenya mitandaoni Waziri wa Ulinzi mteule aliliambia Bunge kwamba alikadiria thamani yake kuwa takriban Ksh851 milioni. Utajiri wake ulikuwa wa mali isiyohamishika ambapo anapata Ksh10 milioni katika mapato ya kukodisha - na mifugo. Duale aliambia bunge kuwa miongoni mwa mali zake ni mbuzi, ng'ombe na ngamia 231. Duale amekuwa katika afisi ya utumishi wa umma tangu 2007 alipochaguliwa kuwa mbunge wa eneo  la Dujis. Pia alihudumu katika serikali kuu ya muungano kama Waziri Msaidizi katika Wizara ya Maendeleo ya Mifugo. Mnamo 2013, Dujis iligawanywa katika maeneo bunge mawili huku Duale akichaguliwa kuwa Mbunge wa Garissa Township. Alishikilia nafasi hiyo hadi uteuzi wake wa Baraza la Mawaziri. Pia aliwahi kuwa Kiongozi wa Wengi katika Bunge la Kitaifa - kati ya 2013 na 2020. Je Wakenya walisemaje baada ya kutangaza tahmani ya mali yake ilioshirikisha mbuzi na ngamia Aliyekuwa Spika wa Bunge la Kitaifa Justin Muturi ambaye ameteuliwa na rais William Ruto kuchukua wadhfa wa mwansheria mkuu hakusazwa na Wakenya katika mitandao ya kijamii alipoambia  kamati ya uhakiki kuwa ana thamani ya Sh700 milioni. Alionesha ukuaji wa utajiri wake zaidi ya maradufu kutoka kwa tamko la awali alilotoa mwaka jana. Ufichuzi wa Bw Muturi, hata hivyo, unaonyesha kiasi kikubwa cha thamani yake kutokana na kile alichofichua mwaka jana alipotangaza hadharani nia yake ya kuwania kiti cha urais. Mnamo Novemba 2021 wakati wa mazungumzo na umma, Bw Muturi alisema alikuwa na thamani ya Sh300 milioni. Aliendelea kusema mali yake nyingi ilipatikana kupitia mikopo ya benki na malipo ya watumishi wa umma kwa miaka 36. Ni tangazo hilo lililowavutia Wakenya waliokuwa na haya ya : Mteule huyu wa wadhfa wa wizara ya masuala ya kigeni alijipata mashakani pale alipotakiwa kutangaza umiliki wa hoteli yake katika eneo la mashariki baada ya kusema kwamba alikuwa na thamani ya ksh.420m. Mutua alibainisha kuwa utajiri wake ulikuwa hasa katika umiliki wake wa hoteli ikiwemo ile ya A&L iliyoko Machakos. Pia alithibitisha kumiliki baadhi ya vyumba na biashara nyingine ndogo ndogo ambazo hakuzitolea maelezo. Kamati ya uhakiki ilisema bwana Mutua alikuwa na thamani ya ksh. 200milioni kabla ya kuwa gavana mwaka 2013. Kabla ya kuwa Gavana wa Machakos, Mutua alikuwa msemaji wa serikali kuanzia 2004 hadi 2012 alipojiondoa na kujiunga na siasa. Lakini naye pia hakuepuka hisia za wanamitandao wa kijamii : Mteule wa Waziri wa Mambo ya Ndani Kithure Kindiki Jumanne, Oktoba 18, alifichua kwamba ana thamani ya Ksh544 milioni. Akiwa mbele ya Kamati ya Bunge ya Uteuzi kwa ajili ya kuhakiki Bungeni, Kindiki alibainisha utajiri unaotokana na vyanzo mbalimbali vya mapato. Alitaja vyanzo vyake vya mapato, kuwa uwekezaji wake katika hisa na mali isiyohamishika. W﻿ateule wote hatahivyo walitaja vyanzo halali vya mapato yao	https://www.bbc.com/swahili/articles/cw40ng733z1o
health	Kombe la Dunia 2022: Je, mlo wa mwanasoka ni upi?	"Ni makosa kufikiria kuwa wachezaji wa hali ya juu wana maisha bila vikwazo: kuhusu chakula, lazima wafuate lishe iliyodhibitiwa ili kuhimili kasi ya mazoezi na mechi. Katika miongo ya hivi karibuni, maendeleo ya sayansi yameturuhusu. kuelewa jinsi ukosefu au ziada ya virutubisho - kama vile wanga, protini, mafuta, vitamini na chumvi za madini huathiri moja kwa moja utendaji wao. Wakati mwanamichezo akiwa na wanga kidogo , kwa mfano, hawezi kuwa na nishati ya kukamilisha mbio za mwisho na kufunga bao muhimu. Ikiwa anatumia vyakula vilivyo na mafuta mengi saa chache kabla ya mechi, umeng'enyaji huwa mgumu kumzuia mchezaji kukimbia haraka na kutumia nguvu. Ni kirutubisho muhimu kwa utendaji mzuri uwanjani: hupatikana katika mkate, pasta, peremende na matunda, wanga ni nishati ambayo miili yetu hutumia kusonga. Mwanafiziolojia wa mazoezi Bruno Gualano, profesa katika Kitivo cha Tiba cha Chuo Kikuu cha São Paulo (USP), anaelezea kuwa kandanda ""ni mchezo unaohusishwa na kazi za hapa na pale"". ""Aina hii ya shughuli kwa ujumla inahitaji wanga mwingi, ambao huhifadhiwa katika sehemu mbili: kwenye misuli na kwenye ini,"" anaelezea. Virutubisho huhifadhiwa kama glycogen. Kwa hivyo mwili unapohitaji mafuta, akiba hizi huchomwa haraka. ""Glycogen itazalisha ATP, aina ya sarafu ya kiumbe ambayo inabadilisha nishati ya kemikali kuwa nishati ya mitambo na kuruhusu kusinyaa kwa misuli"", anaongeza Gualano. Kwa kifupi, tunapokula sahani ya tambi , kwa mfano, wanga iliyomo huvunjwa na kufyonzwa na utumbo. Kisha huhifadhiwa kwenye misuli na kwenye ini na hutumiwa kuzalisha nishati muhimu kwa mwili kusonga wakati wa shughuli za kimwili Lakini bila shaka, wanasoka hawawezi kula aina yoyote ya wanga: pendekezo ni kwamba watumie hasa vyakula vinavyofyonzwa haraka, kama vile viazi vitamu, wali, pasta... Katika baadhi ya matukio, wataalamu wa afya pia hupendekeza matumizi ya virutubisho maalum. ""Ni muhimu kwa kujaza tena maduka ya glycogen mara tu baada ya michezo na mazoezi,"" Gualano anadokeza. ""Kadiri kundi hili jipya la wanga linavyofyonzwa kutoka kwenye utumbo, ndivyo inavyokuwa rahisi kurejesha nishati iliyopotea zinazohusishwa na jitihada za kimwili."" Ingawa si rahisi kupima kwa usahihi maduka haya ya glycogen, wataalamu wanajua kwamba wachezaji walio na kiwango cha chini cha wanga wakati wa mechi wanaweza kuonesha uchovu wa mapema. ""Kwa hili, wanachoka haraka zaidi, ambayo ni mbaya kwa soka, ambayo inabidi kudumisha utendaji wa juu kwa dakika 90 au hata muda wa ziada,"" profesa wa USP anasema. ""Na ukosefu wa wanga unaweza hata kuingilia uwezo wa utambuzi, ambao ni muhimu kwa kufanya maamuzi katika mchezo."" Ikiwa wanga ni mafuta, protini hutoa muundo unaohitajika ili mwili ufanye kazi vizuri. ""Protini ndio inayohakikisha mchakato wa kujenga au kujenga upya misuli,"" Gualano anaeleza. ""Iwapo uingizwaji wa protini hautoshi, kuna hatari ya kudhoofika au kupoteza misuli, ambayo sio nzuri hata kidogo kwa mchezaji anayetegemea muundo huu kufanya shughuli za nguvu"" , anaongeza. Chanzo kikuu cha protini ni mayai, maziwa, bidhaa za maziwa, nyama na nafaka - kama vile maharagwe na soya. ""siku hizi, inawezekana kabisa kwa mchezaji kula mboga mboga na kuhakikisha ulaji mzuri wa protini ili kuhakikisha kazi ya kiwango cha juu"", anathibitisha mwanafiziolojia. Gualano anabainisha kuwa tofauti na wanga, ambapo upungufu wa lishe ni wa kawaida, ulaji wa protini kwa ujumla ni wa kutosha kati ya wanamichezo wa Brazili. ""Lakini jambo moja ambalo tumegundua hivi karibuni ni kwamba ulaji wa protini unahitaji kusambazwa sawasawa siku nzima,"" Gualano anasema. ""Hakuna maana kwako kutumia kirutubisho hiki kingi wakati wa kiamsha kinywa na kukipuuza wakati wa chakula cha jioni."" Kwa mazoezi, wachezaji wanashauriwa kutumia takriban gramu 20 hadi 30 za protini katika kila mlo wao. Kinyume na watu wengi wanavyofikiri, mafuta ni msingi kwa afya njema yanapotumiwa kwa uwiano unaofaa. ""Mafuta mara nyingi hushutumiwa kuwa sababu ya uzito kupita kiasi, lakini kirutubisho hiki kina jukumu muhimu, haswa kwa uundaji wa nyuzi za misuli,"" Gualano anaelezea. Mwanafiziolojia anasema kwamba shida huanza wakati mchezaji anakula kiasi kikubwa kuliko anachojitolea kwenye mazoezi na michezo. ""Na tuna hadithi za wachezaji wenye vipaji sana ambao siku zote wamekuwa wakihangaika kutoongeza uzani,"" anakumbuka. Kwa ujumla, wataalamu wanapendekeza kwamba watu kama hao wasile vyakula vya mafuta sana saa chache kabla ya mechi. Hii ni kwa sababu kwa kawaida huchukua muda mrefu kusaga molekuli hizi, na huwa tunalala na kupata uchovu zaidi wakati wa mchakato huu (kumbuka jinsi unavyohisi kwa kawaida baada ya mlo huo) Upungufu wa vitamini na madini ni sababu nyingine ya kuamua katika shamba. Hakika, nyingi ya vitu hivi - kama sodiamu, kalsiamu na potasiamu - huhakikisha utendakazi wa misuli na uundaji wa mifupa thabiti na yenye nguvu. ""Ili kugundua mapungufu haya, wanamichezo hupitia tathmini za mara kwa mara. Ikiwa mtaalamu wa afya atatambua viwango vya chini, wanaweza kupendekeza mabadiliko na nyongeza kwenye mlo,” anaelezea Gualano. Kulingana na mtaalamu, uwanja wa virutubisho pia umebadilika sana katika miaka ya hivi karibuni. ""Mara nyingi sio lazima kuongeza vitamini na madini, lakini leo tuna chaguzi ambazo zinaboresha nyanja maalum za utendaji wa michezo,"" anasema. Anatoa mfano wa creatine, ambayo hutoa molekuli hii ya ATP moja kwa moja kwa mwili, na kafeini, ambayo huchochea mfumo mkuu wa neva na kuongeza umakini. Pia kuna vitu vinavyoondoa hisia ya uchovu na misuli ""mizito"". Wacha tuwe wazi: utumiaji wa bidhaa hizi haujaoneshwa kwa kila mtu na kuambatana na mtaalamu katika suala hilo ni muhimu kupata faida bila kuweka afya yako hatarini. Ili kufunga orodha hiyo, Gualano anaangazia jukumu la maji katika utendaji wa mwanamichezo. ""Wachezaji wengine hata kupoteza kilo mbili hadi tatu wakati wa mchezo. Hii hutokea hasa kwa kuchomwa kwa glycogen na kupoteza maji."" ""Utaratibu mmoja ambao tutaona mara kwa mara katika Kombe hili la Dunia ni wachezaji kuchukua fursa ya wakati wowote kunywa kidogo maji kutoka kwenye chupa,"" anabainisha. Ikumbukwe kuwa mashindano hayo yanafanyika nchini Qatar ambayo licha ya kudhibiti joto ndani ya viwanja, ni nchi yenye joto kali na unyevunyevu mdogo wa hewa. Hali hizi zote huwezesha kupoteza maji kutoka kwa mwili kwa njia ya jasho. ""Upungufu wa maji mwilini ni kawaida katika michezo kwa muda mrefu kuliko mpira wa miguu, kama vile mbio za marathoni,"" Gualano alisema. ""Hata hivyo, michezo inapochezwa katika hali ya uhasama zaidi, tahadhari zaidi itabidi kutekelezwa."" ""Na hisia ya kinywa kikavu au ugumu wa kutoa mate tayari ni dalili za upungufu wa maji mwilini,"" anahitimisha."	https://www.bbc.com/swahili/articles/c72ejng1xdjo
entertainment	Msanii Wema Sepetu aachiliwa na kukamatwa tena mahakamani Kisutu Tanzania	"Mahamakama ya kisutu nchini Tanzania imemuachilia huru mlimbwende Wema Sepetu lakini ikamkamata tena dakika chache baadaye alipokuwa akiondoka mahakamani humo. Kufikia sasa haijabainika ni kwa nini msanii huyo wa filamu alikjamatwa tena. Kulingana na gazeti la Mwananchi nchini Tanzania, Malkia huyo wa urembo wa mwaka 2006 anakabiliwa na mashtaka ya kurekodi video ya ngono na kuisambaza katika mitandao ya kijamii. Mwishoni mwezi Juni 2019 mahakama hiyo ilikuwa imemuonya msanii huyo wa filamu kutokiuka masharti ya dhamana la sivyo itaifutilia mbali dhamana yake. Kulingana na gazeti la Mwananchi nchini Tanzania kauli hiyo ilitolewa na hakimu mwandamizi wa mahakama hiyo Maira Kasonde wakati alipokuwa akitoa uamuzi kuhusiana na masharti ya dhamana. Mnamo tarehe 17 mwezi Juni mwaka huu mahakama hiyo iliamuru bi Wema apelakwe Rumande  hadi juni 24 baada ya mshtakiwa  kujisalimisha katika mahakama hiyo baada ya kutoa hati ya kukamatwa kwake kufuatia hatua yake ya kutowasili mahakamani bila ya kutoa taarifa. Wakili wa Wema, Ruben Simwanza alieleza kuwa mteja wake alikuwemo mahakamani, lakini aliugua na akalazimika kuondoka - ufafanuzi ambao haukuiridhisha mahakama. ""Kama amekuja mahakamani halafu akaondoka bila kutoa taarifa, mahakama itajuaje kama alikuja? Alishindwa nini kutoa taarifa mahakamani"", alisema hakimu. Wema amewahi kushtakiwa katika kesi nyingine kwenye mahakama hiyo ya Kisutu mnamo 2017 kwa mashtaka ya umiliki wa mihadarati. Inadaiwa kwamba mnamo tarehe 4 mwezi Februari 2017, Wema na wenzake walipatikana wakimiliki misokoto ya bangi katika eneo la Kunduchi Ununio. Mahakama ilimpata na hatia Juali 2018 na kumpiga faini ya shilingi milioni mbili za Kitanzania. Maafisa wa polisi nchini Tanzania walianzisha msako dhidi ya watu maarufu baada ya baadhi yao kuhusishwa na ulanguzi wa mihadarati."	https://www.bbc.com/swahili/habari-48870740
health	Virusi vya corona: Uwezekano wa ufanisi wa kipimo cha kutema mate kumaliza janga la corona	"Tatizo la kwanza ni kwamba ni wachache chini ya mtu mmoja kati ya watu wanne wanaopatikana na virusi vya corona baada ya kupimwa ambayo huwa wanakuwa na dalili za ugonjwa huo siku wanayopimwa. Hilo linaonesha hatari ya virusi kuenezwa na watu ambao hawajui kuwa wameambukizwa. Suala la pili ni kipimo chenyewe cha Covid -19.  Kwa sasa njia inayokubalika ya kubaini virusi vya corona ni kuingizwa kwa mrija wenye pamba unaopitishwa puani hadi nyuma ya koo ambako huchukua mate yanayopimwa kwenye maabara ili kutambua kuwa una virusi au hauna. Japo ni kitendo kinachofanyika sekunde chache, watu wengi hawapendi njia hiyo ya kupima corona kwani  huhisi haiwafurahishi. Tatizo jingine ni muda. Sampuli inapochukuliwa  ni lazima ipelekwe maabara na kuchukua mchakato wa saa kadhaa. Wengi hupata majibu baada ya saa 24, na pengine usipate huduma hiyo kwa wakati unaoutaka wewe. Kwahiyo kile tunachokihitaji ni kipimo cha haraka, rahisi na cha kuaminika cha Corona. Baadhi ya vipimo vya haraka vya sampuli vinafanyika , ambavyo itakua ni hatua kubwa katika katika kukabiliana na maambukizi ya corona. Lakini vipimo vya mate vinaweza kuleta mabadiliko makubwa zaidi  katika vita dhidi ya Covid-19. Fikiria kama ungekua unahitajika tu kutema mate kwenye chupa ya maabara na kuweza kubaini kuwa una virusi vya corona au hauna. Ni kweli kwamba haitakua rahisi kiasi hicho, kwani sampuli ya mate yako itapelekwa kwanza maabara, lakini matokeo yanaweza kupatikana haraka zaidi kuliko yale ya vipimo vilivyopo sasa. Jayne Lees  na familia yake wamejitolea kuwa sehemu ya majaribio ya vipimo vya mate vinavyofanyika katika mji wa  Southampton Nchini Uingereza.  "" Tunafikiri mate ni kimiminika muhimu kukifanyia vipimo kwa kweli ,""anasema  says Keith Godfrey katika Chuo kikuu cha Southampton nchini Uingereza ambaye anasaidia kuratibu majaribio ya kipimo cha mate. "" Vyanzo vya mate (salivary glands) ni sehemu ya kwanza inayopatwa na maambukizi virusi mwilini. Inaonekana virusi hupatikana kwenye mate ya watu kabla ya kusambaa kwenye mifumo ya upumuaji Mafanikio ya jaribio la kipimo hiki yatatokana na jinsi kipimo cha mate kitakavyoweza  kupima kwa uhakika na kubaini virusi vya corona. Sampuli  kutoka katika utafiti wa mji wa Southampton nchini Uingereza  zinapitia mchakato wa kuhakikiwa katika  maabara ya serikali ya wanyama na mimea lililoko eneo la  Surr nchini humo.  Sampuli hizo zinaongezewa kemikali na kuchemshwa ili zitoe jeni za virusi. Njia hii inayofahamika kama - RT-Lamp kwa lugha ya kitaalamu, huchukua takriban dakika 20, ikilinganishwa na ile inayotumiwa sasa ya kipimo cha PCR ambacho huchukua saa kadhaa kutoa matokeo. ""Tunafurahi sana ,"" anasema  Profesa Ian Brown,  mkuu wa kitengo cha kupambana na  virusi. ""Tulikua na mafanikio makubwa katika kipindi cha wiki kadhaa zilizopita, katika kuzikabili changamoto za kiufundi kwa kuweza kutumia kipimo cha mate ."" Hapa ndipo mambo yanakua ya  kufurahisha. Kama majaribio ya awali yatafanikiwa, mji wote wa Southampton, watu zaidi ya 250,000,  wanaweza kufanyiwa vipimo vya mate kila wiki. Baadhi wangetaka mambo yafike hata mbali zaidi. Kikundi cha wanasayansi kinachoongozwa Profesa Julian Peto wa Chuo cha tiba jijini London anasema watu wote wa Uingereza wanapaswa kufanyiwa kipimo hiki cha kutema mate kubaini virusi vya corona. Jinsi itakavyofanyika ni hivi; Utakapotema mate na kupeleka kwenye maabara . Utapata majibu katika kipindi cha saa 24 kwa njia ya ujumbe mfupi. Kama majibu ni chanya wewe na familia yako mtatakiwa kujitenga. Migahawa ya chakula na maeno mengine ya Umma inaweza kuwataka watu kutoa ushahidi wa vipimo vyao vya karibuni kabla ya kuingia kupata huduma. Matumaini ni kwamba kuwatambua mapema wale walioambukizwa kutamaliza haraka janga.  Kama kipimo cha mate kitakuwa cha ufanisi, itamaanisha kwamba utakua ndio mwisho wa uvaaji wa barakoa na  kujitenga kwa mamilioni ya wazee na watu wengine wenye uwezekano wa kupata maambukizi kwa urahisi. Utaweza kumkumbatia rafiki yako na babu au bibi yako tena. Shule zitaweza kuwapima wanafunzi na wafanyakazi wa shule kila wiki. Vipimo vya mara kwa mara vya mate pia vinaweza kufanywa katika nyumba za wazee au katika maeneo yenye maambukizi zaidi ya       mengine. Maabara zinaweza kuwekwa katika viwanja vya ndege , kwa hiyo abiria wanaoingia na kutoka wataweza kupimwa wakati wanasubiri ndege zao kuondoka"	https://www.bbc.com/swahili/habari-53473887
religion	Du Wei: Balozi wa China Israel anayedaiwa kuaga dunia akiwa usingizini	Balozi wa China nchini Israel, Du Wei , amefariki nyumbani kwake katika mji wa Tel -Aviv , kulingana na maafisa wa polisi wa Israel na vyombo vya habari. Bwana Du , mwenye umri wa miaka 57 alipatikana ameaga katika kitanda chake na sababu ya kifo chake bado haijajulikana. Alikuwa ameteuliwa kuwa balozi mwezi Februari  baada ya kuhudumu kama balozi wa China nchini Ukraine. Balozi huyo alikuwa ameoa na alikuwa na mtoto wa kiume lakini familia yake haijulikani iwapo ilikuwa nchini humo. Alikuwa akiishi katika mtaa wa Herzliya mjini Tel Aviv. Msemaji wa polisi nchini Israel aliambia chombo cha habari cha Reuters : Kama taratibu  za kawaida maafisa wa polisi tayari wamefika katika eneo la tukio. Runinga ya Israel Channel 12, ilinukuu vyanzo vya matibabu vilivyosema kwamba balozi huyo alifariki akiwa usingizini. Katika ujumbe uliochapishwa katika tovuti ya ubalozi huo , muda tu baada ya uteuzi wake wa kuwa balozi, bwana Du aliusifu uhusiano kati ya China na Israel. Siku ya Ijumaa , ubalozi wake ulimshambulia waziri wa maswala ya kigeni nchini Marekani Mike Pompeo  ambaye alikuwa ameikosoa China kwa jinsi ilivyokuwa inalishughulikia suala la virusi vya corona wakati wa ziara yake nchini Israel. Katika chapisho lake lililowekwa katika gazeti la Jerusalem Post, ubalozi huo uliyashutumu matamshi ya bwana Pompeo kama 'upuuzi', na kukana madai kwamba China ilificha kuhusu mlipuko huo.	https://www.bbc.com/swahili/habari-52698632
business	Aliko Dangote na Mohammed Dewji miongoni mwa mabilionea wa Afrika 2021	Barani Afrika na kwengineko  duniani, watu matajiri wamepitia mlipuko wa virusi vya corona bila shaka. Kwa mujibu wa jarida la Forbes mwaka 2021, utajiri wa Mabilionea 18 kutoka bara hili uliongezeka kwa $4.1b, ikiwa ni asilimia 12 zaidi ya mwaka mmoja uliopita. Kwa miaka kumi mfululizo Aliko Dangote kutoka Nigeria ndiye mtu tajiri zaidi barani Afrika akiwa na utajiri wenye thamani $12.1b. Thamani  hiyo imepanda kwa dola bilioni 2, ikilinganishwa na mwaka jana kutokana na kupanda kwa asilimia 30 ya bei za hisa za kampuni ya simiti ya Dangote kulingana na Forbes. Mtu wa pili kwa utajiri ni Nassef Sawiris  wa Misri ambaye mali yake kubwa ni asilimia sita ya hisa katika kampuni ya Addidas. Katika nafasi ya tatu ni Nicky Oppeheimer  wa Afrika Kusini ambaye alirithi hisa katika kampuni ya Almasi ya DeBeers  na kusimamia kampuni hiyo hadi mwaka 2012 wakati alipouza asilimia 40 ya hisa za familia yake katika kampuni ya DeBeers kwa kampuni ya kuchimba madini ya AngloAmerican kwa $5.1 billioni. Mwengine aliyetajirika mwaka huu ni mfanyabiashara mwengine wa simiti, Abdulsamad Rabiu. Hisa zake katika kampuni ya simiti ya BUA PLC ambayo iliorodheshwa katika soko la hisa la Nigeria  mwezi Januari, zimepanda maradufu kwa thamani katika kipindi cha mwaka mmoja uliopita. Hatua hiyo iliongeza thamani ya Rabiu kwa asilimia 77 hadi kufikia $5.5 billioni. Kitu kimoja muhimu ni kwamba Rabiu na mwanawe wanamiliki asilimia 97  ya kampuni hiyo na kuifanya kupata umaarufu. Soko la hisa la Nigeria linahitaji asilimia 20 ama zaidi ya hisa za kampuni kuuzwa kwa raia ama hisa hizo ziwe na thamani ya dola milioni 50 ili kuwa na hakika. Msemaji wa soko la hisa la Nigeria aliambia Forbes kwamba kampuni ya simiti ya BUA inaafikia sharti la pili - Kwamba Forbes hutoa punguzo la thamani ya hisa wakati hisa hizo zilizouzwa kwa raia zipo chini ya asilimia 5. Bilionea wa pekee kutoka Afrika mashariki aliyeorodheshwa katika orodha hiyo ya Forbes ni Mfanyabiashara wa Tanzania Mohammed Dewji aliyechukua nafasi ya 13.  Dewji ana thamani ya dola bilioni 1.6 kulingana na ripoti hiyo ya jarida la Forbes. Orodha ya watu matajiri zaidi duniani mwaka 2021: 1. Aliko Dangote     ana thamani ya $12.1b 2. Nassef Sawiris     ana thamani  ya $8.5b 3.  Nicky Openheimer   thamani ya  $8b 4. Johann Rupert  ana thaman ya    $7.2b 5. Mike Adenuga   ana thamani ya  $6.7b 6. Abdulsamad Rabiu  ana thamani ya $ 5.5b 7. Issad Rebrad ana thamani ya $4.8b 8. Naguib Sawiris   ana thamani ya $3.2b 9. Patrice Motsepe  ana thamani ya $ 3b 10. Koos Bekker ana thamani ya $2.8b Huku baadhi yao wakiongeza utajiri wao kwa mabilioni, mabilionea wawili kutoka katika orodha ya mwaka 2020  walishuka thamani na kuwa chini ya dola bilioni moja . Wanawake wawili wa pekee walioorodheshwa mabilionea kutoka Afrika mwaka 2020  wameshuka katika orodha hiyo. Kulingana na Forbes, thamani ya Folonrusho Alakija kutoka Nigeria , anayemiliki kampuni ya kuchimba mafuta ilishuka chini ya dola bilioni moja kutokana na  bei ya chini ya mafuta. Isabel dos Santos ambaye tangu 2013 amekuwa mwanamke tajiri zaidi barani Afrika alishuka kwa thamani kutokana na maamuzi  kadhaa ya mahakama ambayo yalipiga tanji mali yake nchini Angola na Portugal. Mabilionea hao 10 kutoka Afrika wanatoka kutoka mataifa saba tofauti . Afrika Kusini na Misri ina mabilionea watano, ikifuatiwa na Nigeria ilio na watatu na Morocco ilio na wawili.	https://www.bbc.com/swahili/habari-55902661
business	Cryptoqueen: Jinsi mwanamke huyu alivyoutapeli ulimwengu kisha kupotea	Ruja Ignatova alijiita Malkia wa sarafu ya kidigitali al maarufu Crptocurrency.  Aliwaeleza watu kuwa amebuni sarafu ambayo itatoa ushindani kwa Bitcoin na kuwashawishi kuwekeza mabilioni ya fedha, kisha miaka miwili iliyopita akatoweka. Jamie Barlett alitumia miezi kadhaa kuchunguza ni jinsi gani alivyoweza kuwashawishi watu kupitia matangazo ya kibiashara ya kuwekeza katika sarafu za kidigitali na kujaribu kung'amua ni wapi anakojificha Mapema mwezi Juni mwaka 2016, mafanyabiashara huyo mwenye miaka 36 aliyejiita Dkt. Ruja alisimama jukwaani katika ukumbi wa Wembley mbele ya maelfu ya mashabiki wake. Kama ilivyokuwa kawaida yake, alikuwa amevalia gauni lenye bei ya tahamni la kuhudhuria hafla za jioni, hereni za ndefu za dhahabu na rangi nyekundu mdomoni. Aliuleza umati huo kuwa sarafu yake ijulikanayo kama OneCoin inapigiwa upatu kuwa sarafu kubwa zaidi duniani ya kidijitali ambayo alidia kila mtu ataweza kufanya malipo kokote kule. Bitcoin ndiyo ilikuwa sarafu ya kwanza ya kidjitali na bado inaslaia kuwa inayotambulika zaidi. Kupanda kwa thamani yake kutoka mapeni kidogo hadi mamia ya dola kwa kila sarafu ilipofika katiakti ya mwaka 2016, imesababisha msisimko mkubwa miongoni mwa wawekezaji. Watu wengi walitafuta kujihusisha na fursa hii mpya na ya kipekee. Dr Ruja aliuambia umati katika ukumbi wa Wembley kuwa OneCoin ndiyo itakayoiangamiza Bitcoin akisema katika kipindi cha miaka miwili ijayo, hakuna atakayekuwa akizungumzia tena Bitcoin. Kote ulimwenguni, watu tayari waliwakuwa wanawekeza kattika OneCoin, wakitumai kuwa sehemu ya mageuzi makubwa katika ulimwengu wa fedha za kidijitali. Nyaraka zilizovujishwa kwa BBC zinaonesha Waingereza  walitumia kima cha pauni milioni 30 kuwekeza katika OneCoin katika kipindi cha miezi sita ya kwanza za mwaka 2016, Pauni milioni mbili katika kipindi cha wiki moja pekee na kiwango cha uwekezaji kingeongezeka baada ya maonesho ya Wembley. Kati ya Agosti 2014 na Machi 2017, zaidi ya Pauni bilioni 4 ziliwekezwa katika mataifa kadhaa. Kuanzia Pakistan, Brazil, Hong Kong, Norway, Canada, Yemen hadi Palestina. Lakini kulikuwa na jambo moja muhimu ambalo hawa wawekezaji . Kulieleza hilo, kwanza inabidi nitoe ufafanuzi jinsi sarafu ya kidijitali inavyofanya kazi. Hii si rahisi, tembelea mitandao na utakuta maelezo karibu mia , mengine ya kushangaza hadi hata wasio na utaalamu kuhusu sarafu hii. Ila la msingi kwanza kujua ni kwamba pesa zina thamani kwa sababu watu wengine wanadhani zina tahamni, Iwe ni noti au mapeni ya Benki ya Uingereza,  mawe ya thamani au hata viberiti ambavyo vyote vilitumika kama fedha katika kipindi cha nyuma, hufanya kazi wakati ambapo kila mmoja anaamini. Kwa muda mrefu, watu wamejaribu kutengeza sarafu za kidijitali ambazo ni huru dhidi ya sarafu zinazotumika na serikali, lakini wamekuwa wakishindwa kwasasabu watu hawaziamini sarafu hizo. Huwa wanahitaji mtu wa kutwishwa dhamana ambaye anaweza kudhibiti mgao wa sarafu hiyo na udanganyifu ni rahisi kufanyika. Sababau ya kwanini watu wengi wanavutiwa na Bitcoin ni kuwa inasuluhisha matatizo hayo. Inategemea mfumo maalumu wa kuweka data za watumiaji wake ujulikanao blockchain, ambo ni kama kitabu kikubwa ambacho wamiliki wa Bitcoin wana nakala zake, Wakati wowote Bitcoin inatumwa kutoka kwa mtu mmoja hadi mwingine, rekodi ya malipo hayo yananakiliwa kwa  kitabu cha kila mmoja. Hakuna mtu, benki, serikali au hata walioanzisha sarafu hiyo anasimamia au anaweza kubadilisha mfumo huo wa kufanya biashara ya fedha. Kuna mahesabu yanayohitaji werevu wa hali ya juu yanayotumika katika bishara hiyo ya Bitcoin ambayo inamaanisha kuwa hakuwezi kutengezwa sarafu ghushi, mfumo huo hauwezi kudukuliwa au kedha hizo za kidijitali kutumika mara mbili.	https://www.bbc.com/swahili/50559807
politics	Nani atamrithi Lizz Truss kuwa Waziri mkuu Uingereza	"Liz Truss ametangaza kujiuzulu, hatua inayomaanisha kwamba kutakuwa na uchaguzi mwingine wa uongozi kuamua ni nani atakayekuwa kiongozi mpya wa chama cha Conservative lakini pia Waziri mkuu mpya wa Uingereza. Mchakato wa kumrithi unatarajiwa kukamilika kufikia Oktoba 28.\nWagombea wanahitaji angalau uungwaji mkono wa wabunge wenza 100 kutoka chama hicho, ili kufuzu kuwania kiti hicho. Hatua hii ina maanisha kwamba sio zaidi ya wagombea watatu watakaoweza kuingia kwenye kinyanganyiro hicho  kwasababu kuna jumla ya wabunge 357 wa Tory. Wabunge wa Conservative wameanza kutangaza ni nani wanayemataka awe Waziri mkuu. Siku ya Ijumaa Penny Mordaunt alikuwa mbunge wa kwanza kutangaza  rasmi kugombea nafasi hiyo huku wengine wakiatarajiwa kufuata mkondo. Hawa ndio wanaoweza kuwa wagombea. Penny Mordaunt alipata kionjo cha kuwa Waziri mkuu mapema wiki hii wakati aliposimama kwa niaba ya Lizz Truss wakati kulipoulizwa swali la dharura bungeni.\n\nAlipongezwa kwa namna alivyojiamini na huenda akapendelea fursa nyingine katika uongozi. Aliwania katika uchaguzi wa mwisho uliofanyika na kupata uungwaji mkono mzito kutoka kwa wabunge wenzake  lakini hakufanikiwa kufika kiwango cha wawili wa mwisho.\n\nBaada ya kumuunga mkono Truss, alichaguliwa kuwa kiongozi wa bunge la wawakilishi na rais wa baraza kuu – hatua iliomaanisha alisimamia hafla ya kutawazwa kwa mfalme mpya. Mnamo 2019, Mordaunt aliweka historia kwa kuwa Waziri wa kwanza Uingereza wa Ulinzi, wadhifa uliomkaa vizuri kutokana na kwamba yeye ni afisa wa jeshi la maji aliyewahi pia kuhudumu kama waziri wa usalama wa kitaifa chini ya David Cameron.\n\nAkitangaza azma yake ya kugombea kwenye Twitter, Bi Mordaunt amesema: ""Nimehimizwa kwa kuungwa mkono na wenzangu wanaotaka mwanzo mpya, chama kilicho na umoja na uongozi  kwa maslahi ya taifa. Nawania kuwa kiongozi wa chama cha Conservative na Waziri wenu mkuu – kuiunganisha nchi yetu, kuwasilisha ahadi  na kushinda katika uchaguzi mkuu ujao."" Rishi Sunak aliwania kumrithi Boris Johnson kama kiongozi  na alifanikiwa kuwa mojawapo ya wagombea wawili wa mwisho pamoja na Bi Truss, aliyeishia kupata uungwaji mkono zaidi wa wabunge wa Conservative. Wakati wa kampeni alionya kuwa mipango ya kupunguza kodi ya mpinzani wake Truss huenda yangeathiri uchumi, lakini ujumbe wake ulishindwa kuwavutia wanachama wenzake  na alishindwa kwa kura 21,000. Sunak alipata ubunge mnamo 2015, wa eneo la North Yorkshire huko Richmond. Ni wachache nje ya Westminster waliomfahamu, lakini alikuwa Waziri wa fedha kufikia Februari 2020. Alibidi kupambana kwa haraka na janga la Corona, na kutumia kiwango kikubwa cha fedha  akijaribu kuokoa uchumi wakati wa marufuku ya kutotoka nje. Hili halikuwa rahisi kwa mtu ambaye anapendelea na kuhimiza kiwango kidogo cha kodi kutoka chama hicho, lakini iliimarisha umaarufu wake. Hatahivyo sifa yake iliathirika kufuatia mzozo kuhusu masuala ya mkewe ya kulipa kodi na muda mfupi baada ya hapo alitozwa faini kwa kukiuka masharti ya kutotoka nje wakati wa janga la Corona. Zikiwa zimesalia wiki kadhaa kumchagua kiongozi , wagombea wengi huenda ni sura zilizo zoeleka hasaa mwanamume ambaye mwenyewe aliwahi kuwa Waziri mkuu wiki kadhaa zilizopita. Boris Johnson alilazimika kutangaza kujiuzulu  mnamo Julai baada ya kugeukiwa na wabunge wengi  na mawaziri. Ilifuata miezi kadhaa ya mzozo kuhusu dhifa zilizofanyika wakati wa marufuku ya kutotoka nje wakati wa janga la Corona – zilizoandaliwa huko Downing Street na mizozo mingineyo, ikiwemo pia uteuzi wake wa Chris Pincher kama kiranja mkuu bungeni licha ya kutambua kuwepo malalamiko rasmi kuhusu mienendo isio sawa ya mbunge huyo. Mbunge huyo wa Uxbridge anakabiliwa na uchunguzi wa kamati ya bunge kuhusu iwapo alilizuia bunge kwa kuwaambia wabunge kwamba sheria za kutotoka nje zilifuatwa Downing Street. Yeye na wengine walitozwa faini kwa kukiuka sheria za wakati wa janga la Covid. Hatahivyo bado ana washirika ndani ya bunge na wanachama kwa jumla. Mfuasi wake wa muda mrefu, Nadine Dorries anadai anapaswa kurudi kwasababu alipokea jukumu kutoka kwa wananchi wa Uingereza katika uchaguzi mkuu wa 2019. Kemi Badenoch ni mgombea aliyeshangaza katika ushindani wa hivi karibuni wa uongozi – licha ya kwamba hakushinda. Hatahivyo kuwania kwake kulisaidia kuiinua sifa yake.\n\nLicha ya kwamba ni Waziri mdogo , alipata kuungwa mkono na kiongozi mkuu wa chama cha Conservative Michael Gove, na kupata kuwavutia watu kwa mashambulio yake kuhusu utamaduni wa kuwa macho au kuwa na ufahamu wa yanayoendelea  maarufu ujulikanao kama ""woke"". Alizaliwa Wimbledon, London kusini, alikulia Marekani na Nigeria ambako mamake ambaye ni mwanasaikolojia alikuwa na kazi za uhadhiri. Kabla ya kuwasili bungeni  - anakoliwakilisha eneo la Saffron Walden – alifanya kazi katika mabenki ya kibinfasi  na jarida la The Spectator magazine.\nWadhifa wake mkuu serikalini mpaka sasa ni kuongoza idara ya biashara ya kimataifa. Kujiuzulu kwa waziri wa zamani wa usalama wa kitaifa kuliongeza shinikizo kwa Liz Truss na Waziri mkuu huyo alijiuzulu siku moja baadaye. Licha ya kwamba kuondoka Braverman kulitokana na kuvuja kwa barua rasmi, barua yake ya kujiuzulu iliojaa hasira ilidokeza kuhusu kutokubaliana katika suala la uhamiaji.\nBraverman ametafuta kuuomba mrengo wa kulia wa chama chake  kuhusu masuala ya kijamii, akieleza kwamba ni ndoto yake kuanza kuwasafirisha wahamiaji kwenda Rwanda. Anaunga mkono Uingereza kujitoa katika Umoja wa Ulaya.  Alihudumu kama mkuu wa sheria kwenye serikali ya Boris Johnson. Aliwania katika uchaguzi uliopita wa uongozi kufuatia kujiuzulu kwa Jonson lakini hakupata kuungwa mkono katika duru ya pili.\n\nWazazi wake walihamia Uingereza mnamo miaka ya 1960 kutoka Kenya na Mauritius, na wote walijihusisha katika siasa mamake akiwahi kuwa diwani kwa miaka 16. Braverman ni Waziri wa kwanza kuchukua likizo ya kujifungua mtoto – baada ya sheria kubadilishwa kuwaruhusu mawaziri kupokea  malipo wanapokuwa likizo baada ya kujifungua, tofuati na hapo awali ambapo walitarajiwa kujiuzulu."	https://www.bbc.com/swahili/articles/c4n8j1kxleyo
health	Virusi vya corona: Florida imerekodi idadi kubwa ya maaambukizi ya Covid-19 ndani ya saa 24	Jimbo la Florida limerekodi wagonjwa wapya 15,299 ndani ya saa 24-ikiwa ni robo ya idadi yote ya maambukizi ya kila siku nchini Marekani. Jimbo hilo, lenye 7% pekee ya watu wote nchini Marekani, limepita rekodi iliyokuwa ikishikiliwa na California. Florida, ambayo ilianza kuondoa masharti yaliowekwa ili kudhibiti maambukizi ya corona mwezi Mei, imeonekana kuwa hatarini kwa sababu ya shughuli za utalii na idadi ya wazee. Florida pia imerekodi vifo 45 zaidi. Jimbo hilo linaweza kuwa katika nafasi ya nne duniani kwa idadi kubwa ya wagonjwa wapya  kama ingekuwa nchi, kwa mujibu wa uchambuzi wa Reuters. Zaidi ya hospitali 40 jimboni Florida zimesema kuwa vitengo vyao vya huduma kwa wagonjwa mahututi vimejaa. Idadi hii mpya ilitolewa siku moja baada ya kufunguliwa kwa eneo la kitalii la Walt Disney World huko Orlando, jimboni Florida, huku kukiwa na masharti ya kuhakikisha usalama wa kuvaa barakoa na matumizi ya vitakasa mikono. Idadi ya maambukizi jimboni humo imeendelea kupanda ingawa Gavana Ron DeSantis wa chama cha Republican ameamuru kufungwa tena kwa vilabu vya pombe mwezi uliopita. Mshauri wa juu wa Ikulu ya Marekani wa kikosikazi kinachoratibu mapambano dhidi ya virusi vya corona, Dkt Anthony Fauci, alikosoa kitendo cha kulegezwa kwa masharti ya kutotoka nje katika jimbo hilo, akisema kuwa data za maambukizi haziendani na hatua hiyo. Bwana DeSantis pia amekataa suala la uvaaji barakoa kuwa la lazima. Suala la barakoa limekuwa la kisiasa nchini Marekani, huku upinzani ukisema kuwa ni kuingilia uhuru wa mtu mmoja mmoja. Kumekuwa na maandamano dhidi ya amri ya uvaaji barakoa na hatua nyingine za kupambana na Covid-19 katika majimbo kadhaa. Lakini siku ya Jumamosi, Rais Donald Trump alionekana akiwa amevaa barakoa hadharani  kwa mara ya kwanza baada ya awali akionesha mashaka kuhusu umuhimu wa matumizi yake. Alikuwa akitembelea hospitali ya kijeshi ya Walter Reed nje ya jiji la Washington, ambapo alikutana na wanajeshi waliojeruhiwa na wafanyakazi wa huduma za afya.	https://www.bbc.com/swahili/habari-53386137
sports	Mambo 3 muhimu usiyoyafahamu kuhusu timu ya Morocco, ufunuo mkubwa wa Qatar 2022	"Morocco imekuwa ufunuo mkubwa wa Qatar 2022. Timu ya Afrika Kaskazini imekuwa timu ya kwanza ya Afrika na Kiarabu kutinga nusu fainali ya Kombe la Dunia Jumamosi hii, baada ya kuifunga Ureno 1-0, baada ya ushindi wao dhidi ya Hispania, ambapopia walishangaza wengi. Na ni kwamba hadi kabla ya kuanza kwa michuano hiyo, hakuna mtu aliyeipa Atlas Lions nafasi ya kufikia umbali huo. Lakini imekuwa ni hatua ya kihistoria, kuanzia kwa kufuzu kama kiongozi wa Kundi F, juu ya Croatia (mshindi wa pili wa dunia), Ubelgiji (nambari 2 katika orodha ya FIFA) na Canada (kiongozi wa kufuzu kwa Kombe la Dunia la Concacaf). Hapa tunashirikisha mambo 3 ya kushangaza kuhusu timu ya Morocco. Ingawa soka huzua hisia kubwa katika baadhi ya nchi ishirini za Mashariki ya Kati na Afrika, ni timu tatu tu za Kiafrika ambazo zilitinga robo fainali katika Kombe la Dunia lakini hakuna iliyofanikiwa kwenda zaidi ya hapo hadi sasa. Kwa ushindi wao dhidi ya Ureno ya Cristiano Ronaldo kwa bao lililotokana na mruko wa kuvutia kutoka kwa Youssef En-Nesyri, Wamorocco hao walihakikisha kwamba walikuwa miongoni mwa wanne bora zaidi duniani. Timu pekee nje ya Uropa na Amerika Kusini kufika nusu fainali ya Kombe la Dunia ilikuwa ni USA mnamo 1930 na Korea Kusini mnamo 2002. Kiwango cha mchezo wa Morocco huko Qatar 2022 kimekuwa cha kushangaza: walianza na sare (0-0) dhidi ya Croatia, wakaifunga Ubelgiji 2-0 na kupata ushindi wa 2-1 dhidi ya Canada katika hatua ya makundi. Katika hatua ya 16 bora walipata sare ya 0-0 dhidi ya Uhispania ndani ya dakika 120 na kushinda 3-0 katika mikwaju ya penalti. Na dhidi ya Ureno walifanikiwa kukabiliana na mkakati wa kushambulia wa wapinzani wao na kushinda kwa bao la Youssef En-Nesyri. Uhamiaji wa Wamorocco, hasa kwa nchi za Ulaya, unaonyeshwa katika uteuzi wao. Kati ya kikosi hicho chenye wachezaji 26, 14 walizaliwa nje ya ardhi ya Morocco: Bounou, El Kajoui, Hakimi, Mazraoul, Saiss, Amrabat, Ziyech, Zorouy, Mwenyekiti, Aboukhlal, Amallah, Boufai, El Khannous na Chedira. Wanne kati yao walizaliwa Uholanzi, wanne nchini Ubelgiji, wawili nchini Ufaransa, wawili nchini Uhispania, mmoja Italia na mmoja Canada. Hiyo imesababisha ukweli mwingine wa kushangaza, kama vile hadithi ya mfungaji wa bao ambalo lilihukumu mechi dhidi ya Uhispania kwa mikwaju ya penalti, Achraf Hakimi, ambaye alizaliwa huko Madrid na labda pengine aliichezea La Roja. ""Nilienda kufanya majaribio na timu ya Uhispania, lakini nikaona sio mahali pangu, sikujiona niko nyumbani. Haikuwa kwa kitu chochote haswa, lakini kwa kile nilichohisi, kwa sababu sio kile nilichopata na kukiishi nyumbani, ambayo ni utamaduni wa Waarabu, nikiwa Morocco. Nilitaka kuwa katika timu ya Morocco,"" aliambia gazeti la Uhispania la Marca kabla ya Kombe la Dunia. Beki huyo mwenye umri wa miaka 24 kwa kweli alifunzwa kwa misingi ya Real Madrid, klabu ambayo alicheza nayo kwa mara ya kwanza mnamo 2017, mwaka ambao alishinda Kombe la Super Cup la Uhispania. Ukweli mwingine wa kuangazia kuhusu timu hiyo ni kwamba wameruhusu bao moja pekee hadi sasa kwenye dimba hilo. Hadi Jumamosi hii, ndio timu iliyofungwa mabao machache zaidi kwenye Kombe hili la Dunia. Croatia inafuata ikiwa imefungwa 2. Na hiyo ni shukrani kwa kipa wa Morocco Yassine Bounou. ""Bono"", kama anavyojulikana, alizaliwa Canada lakini timu yake ya sasa ni Sevilla ya Ligi ya Uhispania La Liga. Ingawa ameruhusu bao moja pekee katika michuano yote ya Kombe la Dunia, Bounou pia alikuwa mchezaji muhimu katika mechi dhidi ya Uhispania, akiokoa penalti mbili katika ushindi huo wa kipekee."	https://www.bbc.com/swahili/articles/c9803pnrv1qo
entertainment	Nyota wa Nigeria wa Afrobeats Davido: Vitu vingine vinavyonisisimua zaidi ya muziki	"Wakati nyota wa Nigeria wa muziki wa  Afrobeats star Davido  alipokuwa anazungumzia muziki alikuwa mwenye  utulivu na asiye na papara. Lakini ilipozungumziwa mada ya siasa au shuguli za misaada aliruka na kusimama nje ya kiti. ""Nimekuw anikifanya muziki kwa miaka 11,"" alimwambia DJ wa BBC  Edu. ""vitu vingine huwa ni ni kama vinananichangamsha zaidi ,"" aliendelea, huku akisisitiza kuwa bado amejitolea kutengeneza muziki. Anataka kuingia katika kazi ya kutengeneza Makala na  Netflix, ambayo anaielezea kama  ""ya aina yake"". Davido, ambaye jina lake halisi ni  David Adeleke,pia anatengeneza  onyesho la mchezo wa Televisheni . '' Ninafurahisha kunitazama,"" alitania. Itakuwa   ""kama  Fear Factor""  lakini itakuwa na wasichana na kazi.  Mshindi anapata  ""pesa nyingi"" na ataweza kwenda kwenye onyesho na yeye. Nje ya muziki anapenda Habari na siasa, anasema, lakini binafsi hajioni binafsi akibadili kazi yake hivi karibuni kwasababu anasema kila kitu nchini mwake ni fujo. Nigeriakwa sasa inakabiliwa na upungufu wa mafuta, migomo ya vyuo vikuu, kutoridhika kwa kiasi kikubwa kwa rai ana usalama mbovu katika maeneo mengi yan chi. ""Inanipatia tu maumivu ya kichwa,"" alisema. ""Siwezi kuharibu miaka yangu yote ya burudani, kuwafurahisha watu, halafu nibadilike kuwa mwanasiasa na ndoto zangu zote kama Davido na kila kitu kizuri nilichokifanya kwa ajili yangu kipotee kwasababu hicho ndicho kitakachotokea kiukweli  ,"" alisema. ""Wengi wao waliishia kuharibu jinsi ambavyo wangekumbukwa,"" aliongeza, akielezea kuhusu watu maarufu ambao waliingia siasa. Jinsi utakavyokumbukwa ni muhimu kwangu. Anataka kukumbukwa kwa kuwa mtu aliyetengeneza njia, kutoa fursa, kubadili mawazo na Maisha ya watu. Mwezi Novemba Davido alitoa Naora milioni 250  ($608,000; £450,000) kwa vituo vya mayatima nchini Nigeria baada ya kutuma ujumbe wa Twitter kwa mashabiki wake akiwaomba wampatie pesa iwapo wanaamini kuwa alitoa wimbo uliovuma. Aliishia kupata pesa zaidi kuliko alizotarajia, ambapo awali aliandika ujumbe wa Twitter uliokuwa zaidi kama mzaha kuliko ombi lenye umakini kla kuomba msaada mashabiki wake wamtumie pesa. ""Nililewa na nikatuma ujumbe wa Twitter wan amba yangu ya  akaunti,"" alisema.   Lakini wale walio karibu naye walimshawishi pesa hizo azichukue ziwe zake. ""Usiku mzima nilikuwa na watu waliokuwa wananiambia : 'Yo,ni pesa yako'"". Lakini alikuw ani baba yake, bilionea mfanyabiashara  Adedeji Adeleke, ambaye alimshawishi Davido kuongeza pesa zake mwenyewe, na kutoa kama msaada. Ilimchukua miezi mitatu kwake yeye na timu yake kuandaa orodha ya vituo 300 vya yatima ambavyo vilipewa msaada.   Anapanga kutoa msaada kila mwaka, alisema. Mwana wa kiume asiye wa kawaida Alipoanza katika sekta ya muziki zaidi muongo mmoja uliopita, Davido alisema alichukua njia isiyo ya kawaida  akilinganishwa na wengine katika familia yake. Kwa   Adelekes  ""dhana iliyokuwepo"" ilikuwa ni kwenda shuleni na halafu   ""aende amfanie kazi baba "".  Lakini hakufuata mtindo huu. ""Kufariki kwa mama yang una baba yangu kuwa na kazi nyingi kazini ilinipatia muda wa kujitambua binafsi "" ana kwamba hapo ndipo muziki ukawa lengo lake. Hata  ""alishindwa kuendelea "" na shule kwasababu  ilikuwa inamsumbua. Lengo lake mapema katika kazi yake lilikuwa ni kufanikiwa sana nchini Marekani kama  Akon, lakini baadaye aligundua kuwa  sauti ya Kiafrika ndio kilikuwa kitu alichokipenda. Awali alikuwa  mwenye mashaka kuhusu kazi ya muziki ya kijana wake, hakuiamini hadi Davido alipotoa wimbo  uliopendwa zaidi wa - Dami Duro mwaka 2012, hapo ndipo baba yake aliona ni umbali gani anaweza kufika kijana wake katika sekta ya muziki. Kuanzia wakati ule, marafiki wa baba yake ''mabilionea'' walikuwa wakimuita na  kumshawishi Bw Adeleke amuache Davido aendelee na muziki. Walipenda sauti yake. Muongo mmoja baadaye, Davido yuko London kwa ajili ya tamasha la - O2 arena. Lakini mwanzoni mwa kazi yake, hakuwahi kila mara kuhisi akikaribishwa nchini Uingereza : ""Bora ningeenda  nyumbani ambako ningetendewa kama mfalme kuliko kwenda kwingine ambako nisingeheshimiwa  ."" Lakini , ""nyakati ni tofauti"", alisema, na muziki wa  Afrobeats  kwa sasa unapewa heshima unayopaswa kupewa, huku Davido akiwa miongoni mwa nyota kadhaa waliojenga ufuasi wa dunia. ""Huku utamaduni ukiendelea kukua njia zinapanuka, nyimbo zinaendela kutambuliwa,na inafurahisha kuona. Inakuwa ni aina yake ya kipekee ya muiziki, jambo ambalo linafurahisha."	https://www.bbc.com/swahili/habari-60631584
politics	Idriss Deby: Mgawanyiko katika familia ya Deby yaitia Chad katika hali tete wakati huu wa mpito	"Uhamisho uliotekelezwa  wa mamlaka kwa haraka nchini Chad kwa Jenerali Mahamat Idriss Deby baada ya kifo cha baba yake unaonekana kutishiwa na mgawanyiko ndani ya ukoo wa rais na mivutano katika jeshi ambayo inaweza kuwa na matokeo mabaya kwa mustabali wa taifa hilo. Marehemu Idriss Deby Itno alikuwa ameimarisha nguvu kimkakati wakati wa urais wake wa miaka 30 kwa kujizunguka na washirika kutoka kwa kabila lake la Zaghawa. Jambo muhimu zaidi, alipeana majukumu ya serikali kwa wanafamilia na mkakati huo umesababisha mapambano ya nguvu ambayo vyombo vya habari nchini  Chadi vinafuatilia kwa karibu. Mahamat Deby alitajwa katika hali tata  kuwa kiongozi wa Baraza la  Mpito la Jeshi (CMT) katika tangazo hilo hilo la kifo cha baba yake mnamo Aprili 20. Sasa anaongoza timu ya washiriki 15 ambayo imetangaza itasimamia kipindi cha mpito cha nchi hiyo kwa miezi 18 ijayo. Lakini kuonekana kwa ufanisi kunatishiwa na ripoti za vyombo vya habari za kuwepo hila za ikulu, ambazo zinatishia hali thabiti siku zijazo nchini Chad. Mnamo tarehe 21 Aprili, vyombo vya habari vya Chad viliripoti kwamba kulikuwa na ugomvi kati ya Mahamat Deby na kaka yake, Zakaria Idriss Deby katika ikulu ya rais. Ripoti zilisema ugomvi huo ulikuwa juu ya urithi wa baba yao na uvumi kwamba lilikuwa tikipo la 'ufyatulianaji wa risasi lilikataliwa na mwanachama mwandamizi wa CMT ambaye alikosoa ripoti hizo kama majaribio ya ""kuyumbisha  mfumo"". Marehemu Idriss Deby alikuwa na wake kadhaa na angalau watano kati yao wamejitokeza katika ripoti mbali mbali za vyombo vya habari nchini  Chad. Wao ni Anda Ali Bouye; Zina Wazouna Ahmed Idriss; Amani Musa Hilal, Hadja Halime na Hinda Deby Itno. Maarufu zaidi kati yao ni Hinda Deby. Binti wa mwanadiplomasia wa ngazi ya juu wa Chad, Hinda Deby Itno, 41, aliwahi kuwa katibu wa kibinafsi wa Idriss Deby kabla ya kuacha kazi hiyo ili  kuzingatia wakfu  wake, Grand Coeur. Pamoja na ndugu zake walioajiriwa katika  Ofisi ya rais, aliweza kushawishi uteuzi na kufutwa kazi kwa watu  serikalini. Ndugu yake, Khoudar Mahamat Acyl, aliwahi kuwa msaidizi wa marehemu rais Deby. Inasemekana alikuwepo wakati Deby alipojeruhiwa vibaya katika vita na waasi huko Kanem, kaskazini mwa mji mkuu N'Djamena. Ndugu zake wengine, Hissein Massar Hissein, Mahamat Issa Halikimi na Ahmat Khazali Acyl hapo awali walishikilia nafasi za baraza la mawaziri, wakifanya kazi kama mawaziri wa afya, haki na elimu mtawaliwa. Hinda Deby ana uraia wa nchi mbili -Ufaransa na Chad. Watoto wake watano, ambao wote walizaliwa huko Neuilly-sur-Seine, karibu na Paris pia wana uraia wa nchi hizo mbili. Alisemekana kuwa mdau muhimu katika sekta muhimu ya mafuta ya Chad. Tangu Chad iwe  taifa linalozalisha mafuta mnamo 2003, sekta hiyo imekuwa ikidhibitiwa na jamaa zake na watu wa ndani walio karibu naye katika nyakati tofauti tofauti. Wakati wa kampeni za uchaguzi wa urais wa Aprili 11, Hinda aliwahimiza  vijana na wanawake kumpigia kura Deby kupitia wakfu wake. Sawa na ndugu yake mdogo Mahmat, Zakaria Idriss Deby anasemekana alikuwa karibu na baba yake. Mama yake ni Anda Ali Bouye na anasadikiwa kuwa miongoni mwa wale waliopigiwa upatu kumrithi. Zakaria alisomea shria ya biashara nchini Tunisia na baadae kupata mafunzo katika wizara ya mambo ya kigeni ya Chad kabla ya kuteuliwa naibu mkurugenzi wa mkuu wa baraza la mawaziri. Nafasi hiyo awali ilishikiliwa nan a watoto wengine wawili wa Deby - Amira Idriss Deby na Abdelkerim Idriss Deby. Mwaka 2017, aliteuliwa kuwa Balozi wa Chad katika Muungano wa Milki za Kiarabu,UAE. Pia alihudumu kama rais wa vijana wa vuguvugu la chama tawala Patriotic Salvation Movement (MPS). Abdelkerim  alizaliwa mwaka 1992, na alifuzu katika chuo cha Marekani cha mafunzo ya kijeshi (USMA) katika eneo la West Point mwaka  2015. Aliteuliwa kwa naibu mkuu wa utumishi wa umma katika ofisi ya rais Julai mwaka 2019. Mwezi SeptembA mwaka 2020, Abdelkerim aliongoza ujumbe wa  Chad uliokutana na Waziri Mkuu wa Israel Benjamin Netanyahu kujadili  ""uwezekano wa kufungua"" ubalozi wa Chad mjini Jerusalem. Netanyahu alikuwa ametangaza kufufuliwa upya kwa uhusiano wa kidiplomasia  wa Israel na Chad mwezi Januari 2019 - baada ya kutengana kwa miaka 46- wakati wa ziara yake mjini N'Djamena, ambapo alikutana Idriss Deby. Ushindani kati ya Mahamat na Zakaria uliongezeka mnamo Januari 2020 wakati marehemu rais Deby  aliripotiwa kuugua na kumwacha Hinda kwa muda katika uongozi wa nchi hiyo ya Afrika ya kati. Kulingana na vyombo vya habari vya Chad, Hinda Deby aliongoza mikutano ya ngazi ya juu ya serikali na kuwakaribisha wageni kutoka nje. Tovuti ya Zoom Tchad ilisema Rais Deby alimwachia  mkewe madaraka wakati huo ili kuzuia mzozo kati ya ndugu hao wawili. ""Mpango wa Idriss Deby kumweka mkewe ili kudumisha madaraka yake ni muhimu kwa sababu hakuchagua mmoja wa wanawe. Hii pia ingefungua mlango wa uhasama na vita vya kurithiana, ""tovuti hiyo ilisema. Inawezekana kwamba ugomvi juu ya urithi wa Deby unahusisha zaidi ya wanafamilia  na haitashangaza kugunduliwa kwamba  majenerali wakongwe katika jeshi pia wanahusika na mzozo huo. Jumbe za twitter za tovuti ya  Tchadinfos zinazokanusha kuwa ""hakukuwa na shambulio la risasi huko Palais Rose na hakuna ugomvi"" kati ya Mahamat na Zakaria zilimtaja mwanafamilia, labda aliyetaka kuwasilisha umoja  wa familia hiyo wakati inapokabiliwa na  kutojua kinachofuata. Lakini mivutano ya familia imekuwa siri iliyofuchuka. Kuna pia ishara za kugawanyika ndani ya jeshi, ambazo zilifunuliwa wakati Jenerali Idriss Abderamane Dicko alipokataa kuundwa kwa baraza la jeshi. Dicko, kiongozi wa zamani wa waasi, anasemekana kuwakilisha wanajeshi ambao wanapinga uongozi wa Mahamat Deby. Dicko ""anasema kuwa baraza hili la kijeshi ni kikundi cha marafiki wachache"". Anataka mashauriano ya kina yafanyike haraka ""kabla ya nchi kuingia kwenye machafuko"", tovuti ya Tchadanthropus iliripoti. Ikiwa kweli familia ya Deby na maafisa waandamizi zaidi wa jeshi wanapinga uongozi wa Mahamat, mivutano inaweza kuhatarisha juhudi za baraza hilo la mpito  kutuliza Chad wakati wa  kuna hofu kuhusu  kipindi cha mpiito cenye mengi yasiyojulikana."	https://www.bbc.com/swahili/habari-56856436
technology	Joyce Beckwith, ni rubani wa kwanza wa kike kurusha puto la hewa moto	Joyce Beckwith, ni rubani wa kwanza wa kike mwenye asili ya Kiafrika kuendesha puto la hewa moto. Ni mtaalamu wa masuala ya hoteli, lakini mbobezi wa puto la hewa moto. Ni kazi ambayo mwanamke yoyote asingeweza kuifikiria, lakini Joyce amejiingiza huko	https://www.bbc.com/swahili/habari-55320814
business	Kwanini matumizi ya maziwa na Ngamia yanaongezeka duniani?	"Maziwa ya ngamia yametumika na binaadamu kwa zaidi ya miaka 6000, na mahitaji yake yanaonekana kuongezeka katika miaka ya hivi karibuni duniani licha ya gharama yake kubwa. Mara nyingi maziwa ya ngamia hutumiwa na jamii za wafugaji na wahamiaji katika ukanda wa Afrika mashariki na pembezoni. Jamii za Wasomali, WaBorana WaRendile na hata WaTurkana zinazopatikana katika maeneo hayo hutumia pakubwa maziwa ya ngamia kutokana na faida kama vile kusafisha mwili na kushinikiza afya ya watoto  wanapokuwa. Kadhalika kuna baadhi ambao wanaamini kuwa maziwa hayo husaidia katika kumfanya mtu kuwa hodari, mchangamfu na kushinikiza nguvu za kiume, licha ya kwamba haya hayajathibitishwa rasmi kisayansi. Ni kutokana na faida kama hizi ambazo zimechangia wengi duniani kutafuta na kuanza kutumia maziwa ya ngamia. Faida 7 za maziwa ya Ngamia: Katika eneo la mashariki ya kati ni kinywaji muhimu cha kitamaduni. Kiliisaidia waarabu wa kuhama hama wa jamii ya  Bedouin kwa karne kadhaa. Marekani, India, China na Urusi ni mataifa yanaytajwa kuwa masoko makuu ya ukuwaji a maziwa hayo kwa mujibu wa wataalamu. Licha ya kwamba maziwa haya hutumika sana sana katika mataifa ya Kaskazini na mashariki mwa Afrika na enoe la mashariki ya kati, ripoti ya mwaka 2016 ya serikali ya Australia imetabiri kwamba ""miaka mitano kuelekea 2021 kunatarajiwa kushuhudiwa ongezeko la uzalishaji maziwa ya ngamia nchini humo"". Soko la maziwa ya ngamia linazidi kuwa kubwa kutokana na ongezeko la mahitaji ndani na hata nje ya nchi. Meghan Williams na mumewe Chris walianzisha ufugaji wa ngamia mnamo 2014 waiwa na ngamia watatu ambao iliwabidi wawafunze kukamuliwa maziwa. Miaka mitano baadaye biashara yao - The Camel Milk Co Australia - imeshamiri mara dufu na sasa wana ngamia 300, 60 katiyao wakitumika kwa kukamiliwa maziwa. ""mara nyingi huwa tunafuatwa na wateja wa kimataifa na masoko yao. Jambo moja tunalojivunia Australia dhidi ya mataifa mengine duniani ni kwamba ngamia wetu hawana magonjwa."" Ngamia alitumika Australia mara ya kwanza katika miaka ya 1840 kusaidia katika kusafiri katika sehemu kubwa ya nchi hiyo. Inakisiwa kwamba kuna ngamia milioni 1.2 jangwani. Baadhi wakiwa ni wa asili ya kiarabu, walio na nundu moja mgongoni na ndio wanaotumika kukamiliwa maziwa."	https://www.bbc.com/swahili/habari-48946945
health	Virusi vya corona: Je tunaweza kupata virusi vya corona kupitia macho?	Daktari wa kwanza duniani kufariki dunia kwasababu ya ugonjwa wa Covid-19 alikuwa daktari bingwa wa macho Li Wenliang: na tangu wakati huo, macho yamekuwa yakihusishwa kwa karibu sana na janga la corona. Ingawa moja ya njia inayofahamika katika maambukizi ya ugonjowa wa corona ni matatizo katika mfumo wa kupumua, lakini pia unaweza kusambazwa miongoni mwa binadamu kwa mikono na kushika maeneo machafu. Lakini kisichofahamika ni virusi vinavyopatikana katika machozi ya binadamu pamoja, seli za konea na utando wa kamasi. Kupata maambukizi ya virusi vya corona kupitia macho na machozi ni jambo linalowezekana kabisa. Virusi vilivyopata maambukizi ya erosoli yaani umajimaji hukutana na eneo la jicho na baadaye huingia katika mfumo wa upumuaji kupitia njia iliyo kama mfereji. SARS-CoV-2 umesababisha athari kubwa kote duniani na madhara yake kwa upana bado hayajafahamika wazi. Uchunguzi wa awali umeangazia sana maambukizi ya njia ya kupumua. Hata hivyo, ushahidi wa maambukizi ya macho unazidi kuongezeka. Baadhi husababishwa na virusi vyenyewe huku mengine yakitokana na janga ama kwasababu ya mabadiliko ya kimaisha au kwasababu ya watu wanaokaa sana kwenye vyumba vya kuhudumia wagonjwa mahututi ambako wanaweza kuwa huko kwa wiki tatu hadi sita wakitumia vifaa vya kusaidia kupumua. Kwa upande mwingine, kujifungia kwa muda mrefu na ulazima wa kutumia barakoa kumeongeza visa vya macho kuwa makavu na magonjwa mengine ya macho. Maambukizi ya macho yanayotokana na SARS-CoV-2 hutokea sana na yanajumuisha kikope, jicho kuwa kavu, kuwasha, kutoona vizuri na kutostahamili wanga mkali kama wa kupiga picha. Dalili hizo zinaweza kujitokeza kama ishara za awali za ugonjwa wa virusi vya corona. Kipindi cha kuatamia cha virusi ni kuanzia siku 5 hadi 14. Pia wakati wa maambukizi ya macho, neva zinazosaidia misuli ya jicho zinaweza kushindwa kufanya kazi. Katika visa kidogo pia huwa kunatokea uvimbe kwenye neva za macho. Lakini mbali na konea, virusi vya corona pia vimebainika kwenye retina za jamaa za waliofariki dunia kwasababu ya maambukizi ya virusi vya corona. Baadhi ya majarida yameonesha kwamba macho ni njia inayotumika kupitisha maambukizi hadi mwilini na yana uwezo wa kuwa chanzo cha maambukizi. Licha ya kuwa katika janga kwa zaidi ya miezi 10 bado tabia ya maambukizi hayo hayajafahamika rasmi. Lakini unahitajika kuchukua tahadhari. Kwa kuzingatia hili, kuosha mikono mara kwa mara ni lazima pamoja na kuepuka kushika na kufuta macho yako. Hatua hii ni muhimu zaidi kwa wanaovaa lenzi zinazoambatanishwa na mboni.	https://www.bbc.com/swahili/habari-56289214
technology	Unaweza kuiamini kwa kiwango gani FaceApp yenye sura yako?	"Kila mmoja anazungumza kuhusu  FaceApp - programu inayobadilisha picha za watu za nyuso na kuwaonyesha wakiwa vijana na wazee. maelfu ya watu wanashirikishana matokeo ya majaribio yao kwa kutumia app kwenye mitandao ya kijamii. Lakini tangu  mbinu hiyo ya mtandao  ya kuhariri picha isambae sana katika siku chache, baadhi wameelezea hofu yao juu ya sheria na mamasharti juu yake Wanadai kwamba kampuni inatumia njia ya kutojali data za watumiaji  - lakini FaceApp ilisema  katika kauli yake kuwa picha nyingi zinafutwa kutoka kwenye hifadhi yake  saaa 48 baada ya kupakuliwa na mtumiaji. Kampuni hiyo inasema kuwa iliwahi kupakuwa picha ambazo watumiaji wake walizichagua kuzihariri na sio picha zilizoongezwa. FaceApp ni nini? FaceApp si prigramu mpya.  kwa mara ya kwanza iligonga vichwa vya habari miaka miwili iliyopita kwa  ""utambuzi wa asili "". Hii ilidaiwa kubadilisha uso wa mtu kutoka asili moja na kuifanya kuwa asili nyingine- jambo ambalo lilipingwa vikali na  kuondolewa mara moja. App hiyo inaweza hata hivyo kuondoa au kuongeza kiwango cha mtu anavyotabasamu. Na inaweza kugeuza mitindo ya mapodozi ya mtu. Hii hufanyika kusaidia akili  isiyo halis (AI). Mtumiaji huchukua picha ya sura yako na kuirekebisha  kwa kutumia picha nyingine. Hii huwezesha kuingiza tabasamu lenye kuonyesha meno,  kwa mfano. wakato anaporekebisha mistari inayozingira mdomo, kidevu na mashavu kwa ajili ya kupata sura mpya Wasi wasi ulijitokeza hivi karibuni wakati mtengenezaji wa programu hiyo Joshua Nozzi alipotuma ujumbe wa twitter kwamba  FaceApp  imekuwa inapakua  picha za watu kutoka kwenye simu zao za   smartphones bila kuomba idhini. Hata hivyo  mtafiti wa masuala ya usalama wa mtandao  wa Ufaransa ambaye  Elliot Anderson alichunguza madai ya bwana Nozzi. Aligundua kuwa hakuna aina ya upakuaji wowote wa picha uliokuwa ukiendelea kutoka kwenye simu za smartphones za watu  - FaceApp ailikuwa ikichukua  tu picha ambazo watumiaji wake waliamua kuzituma. FaceApp pia imeithibitishia BBC kwamba ni picha tu ambazo watumiaji wake waliamua kuzituma zinazopakuliwa. Vipi kuhusu utambuzi wa uso? Wengine wame shuku kwamba FaceApp inaweza kutumia data zilizokusanywa kutoka kwenye picha za mtumiaji kujifunza utambuzi wa sura. Hii inaweza kufanyika hata baada ya picha zenyewe kufutwa kwasababu  vipimo vya utambuzi wa uso wa mtu vinaweza kuchukuliwa na kutumiwa kwa madhumuni ya aina hayo. ""Hapana, hatutumii picha kwa ajili ya mafunzo ya utambuzi wa  sura,""  Mkurugenzi mkuu wa kampuni , Yaroslav Goncharov aliiamba BBC News. ""Ni kwa matumizi tu ya kuhariri picha."" Ni hilo tu? Hapana. Kuna swali juu ya ni kwanini   FaceApp inahitaji kupakua picha wakati  programu hiyo inaweza  kinadharia kutengeneza picha kwenye smartphones badala ya kuzituma  katika cloud. Kwa  FaceApp , hifadhi ya kifaa kama vile simu au kompyuta inayohifadhi picha iko Marekani. FaceApp yenyewe ni kampuni ya Urusi yenye ofisi zake   St Petersburg. Mtafiti wa usalama wa mtandao Jane manchun Wong alituma ujumbe wa twitte kwamba hii inaweza kuifatia FaceApp faida ya ushindani  - ni vigumu kwa wengine wanaotengeneza app za aina hiyo kufahamu namna picha hizo zinavyotengenezwa Kwa baadhi  hiki ndio kiini  cha jambo lenyewe. Wakili wa masuala ya kibinafsi   Pat Walshe  ameainsha jinsi vipengele vya  sera ya taarifa za kibinafsi ya FaceApp vilivyoonyesha kuwa huenda data za mtumiaji zinaweza kutambuliwa kwa madhumuni ya kulenga matangazo. App pia imeambatanishwa na programu ya matangazo - Google Admob,  ambayo huwahudumia wa wanaotoa matangazo ya kibiashara  kupitia Google. Bwana Walshe aliiambia BC News kuwa hili lilifanyika  ""kwa njia ambayo si ya kawaida ""  na kuongeza kuwa : ""Hilo lilishindwa kuwapatia watu njia ya kweli ya kuchagua au udhibiti ."" wa matumizi ya app. Programu tumishi au app inayotumiwa kufanya hivyo imekumbwa na ukosoaji. Kumekuwa na onyo mbali mbali juu ya namna watumiaji wake wanavyotumia data na wanasiasa nchini Marekani hata wanataka shirika la ujasusi nchini humo FBI kufanyia uchunguzi FaceApp. Apple yazindua simu mpya ya iPhone X"	https://www.bbc.com/swahili/habari-49027608
technology	Kwa Picha: Ndege kubwa zaidi zilizowahi kuundwa duniani	Tangu binadamu alipofanikiwa kuunda ndege na kupaa angani, wataalamu wamekuwa wakijitahidi kuunda ndege kubwa na kubwa zaidi. Wakati wa Vita Vikuu vya Kwanza vya Dunia, majaribio ya kwanza ya kuunda ndege kubwa zaidi yalifanyika. Ndege hizo zilikuwa na injini kadha, na zilikuwa na uwezo wa kubeba na kuangusha mabomu mengi. Kabla ya Vita Vikuu vya Pili vya Dunia kuliundwa ndege kama vile Dornier Do X ambayo ilikuwa kama meli kubwa na ndege ya ANT-20 ya Muungano wa Usovieti ambayo ilikuwa kubwa ajabu. ANT-20 ilikuwa na uzani wa tani 50 ilipokuwa inapaa, na mabawa yake yalikuwa na urefu wa futi 207 (mita 63). Ndege hii ilikuwa na chumba chake cha kupigia chapa, ukumbi wa sinema na chumba cha kutolea picha. Kuundwa kwa injini ya jeti kuliwezesha ndege kubwa na nzito zaidi kuundwa. Ni hapo ambapo ndege kubwa kama vile Airbus A380, ndege ya ghorofa yenye uwezo wa kubeba abiria zaidi ya 850 ziliundwa. Kuliundwa pia Antonov An-225, ndege kubwa ya mizigo ambayo inaweza kubeba mizigo ya tani 250. Ndege hiyo ni kubwa kuliko ambali ambao ndege ya kwanza ya Ndugu ya Wright ilisafiri mara ya kwanza ilipofanikiwa kupaa. Hapa chini ni mkusanyiko wa baadhi ya ndege kubwa zaidi kuwahi kuundwa. (Picha ya Convair B-36 imetoka kwa Clemens Vasters katika Flickr).	https://www.bbc.com/swahili/habari-40028598
entertainment	Wanamuziki: 'Salamu za Amani kutoka Afrika'	"Vurugu  zinazoendelea Afrika Kusini dhidi ya raia wa kigeni ambao ni wahamiaji kutoka mataifa ya Afrika zimewahamasisha wanamuziki mbalimbali barani Afrika kutunga tungo za kukemea vitendo vya chuki dhidi ya wageni. Nigeria, Zambia, Msumbiji, Tanzania, Kenya ni miongoni mwa wageni nchini humo ambao wako hatarini na shambulio hilo ambalo limewafanya wengine kurudi katika nchi zao. Mauaji, hofu na shughuli za wageni kusitishwa  kutokana na uharibu mbaya uliofanywa  na wenyeji ni miongoni mwa mambo yanayokemewa na wasanii mbalimbali barani Afrika. Kufuatia hali hiyo, vita ya maneno imekuwa ikichukua nafasi kubwa  katika mitandao ya kijamii kutoka bara lote la Afrika kulaani vitendo hivyo vya kikatili. Nchini Tanzania, wimbo wa Nash unaokemea chuki hizo umekuwa ukishirikishwa na wengi katika mtandao wa whatsapp na swali ni je, ujumbe huu unafika? ""Beti nakutuma mpaka Afrika ya Kusini waambie wazulu waweke silaha chini , kisha wasikilize neno lako kwa makini Vurugu na mauaji ya waafrika wenzao, beti waeleze kwamba sisi ndugu zao, ajira haipatikani kwa kumuua mtanzania,msomali, mmalawi ama ndugu zangu kutoka Nigeria Lini mtabadilika muwe na roho za kiutu...ninashangaa iweje mfike  huku, mnauwa ndugu zenu utadhani mnauwa kuku... TZ tunasema mgeni aje, mwenyeji apone, kwenu ni tofauti ni mgeni njoo nishike panga nikupige, nikukimbize, nikukamate nikumalize....hayo mambo ya kufanywa na watu wenye wazimu...."" wimbo wa Nash unaopinga chuki dhidi ya wageni Afrika kusini. BBC imezungumza na Mutalemwa Jason ambaye ni mwanamuziki kutoka nchini Tanzania ajulikanaye kama Maalim Nash au Nash Mc  na kutaka kujua kwa nini aliamua kuimba wimbo huo. Nash MC a nasema aliona kuwa kuna haja kutumia sanaa kufikisha ujumbe kukemea kile kinachoendelea Afrika Kusini. ""Muziki wa Hip pop unatuelekeza kutengeneza watu kifikra na kuhakikisha misingi ya kibinadamu na utu pia unafuatwa"" Nash Mc a eleza. Nyimbo hiyo ya Nash ameitaja kuwa ni ya ukombozi wa mwafrika na hivyo aliamua kutumia kipaji chake kufikisha ujumbe. Kwa upande wake kuimba kiswahili na kutaka ujumbe uwafikie waafrika kusini amesema kuwa aliwahi kufika huko mwaka 2015, na kutokana na watanzania kuwa wengi huko kiswahili sasa wanajua. Muziki huu wa hip pop unatuma ujumbe tena kutoka kwa kijana wa miaka 15, anayelisimulia maumivu aliyoyapata kwa kumpoteza rafiki yake kutoka Jamuhuri ya kidemokrasia ya Kongo kwa sababu rafiki yake ilimlazimu ahame kutokana na shambulizi la chuki kwa wageni, nchini Afrika kusini . Mtoto huyo alitoa hisia zake wakati wa mashindano ya vipaji nchini Afrika kusini, 'SA's Got Talent' na ujumbe wake kusambaa kwa wingi mitndaoni. Mwanamuziki mwingine maarufu nchini Tanzania, RayVanny ameimba wimbo wa Afrika kwa lugha kwa kiingereza akisisita kuwa wasimuite mgeni, Afrika ni nyumbani na mama yetu ni mmoja. Mungu ibariki Afrika, tuache kupigana na tukumbuke maneno ya Mandela aliyotufundisha kuhusu upendo. Wanamuziki wengine wengi kutoka Afrika wameimba nyimbo kwa lugha ya Igbo, Kizulu,Tswana, Suthu, Shona na kiingereza wakisisitiza umoja wa Afrika."	https://www.bbc.com/swahili/49639233
technology	Sulli Deals: Mwanamke wa India 'auzwa mtandaoni kwa kuwa Muislamu'	"Wiki moja iliyopita makumi ya wanawake wa Kiislamu nchini India walijikuta wanauzwa mtandaoni. Hana Khan, rubani wa ndege aliyekuwa miongoni mwa wanawake waliokuwa kwenye orodha hiyo, aliiambia BBC kwamba alifahamishwa juu ya suala hilo na rafiki yake alipomtumia ujumbe wa Twitter ulioambatanishwa na tangazo hilo. Ujumbe huo ulimpeleka ""Sulli Deals"", progamu tumishi na tovuti ambayo ilikuwa imechukua picha za wanawake zilizo mtandaoni na kuziambatanisha na maelezo kuwa wanawake hao ni ""dili ya siku"". Ukurasa wa kwanza wa App hiyo ina picha za mwanawake asiyejulikana. Katika kurasa mbili zilizofuata Bi Khan aliona picha za rafiki yake. Baada ya ukurasa huo aliona picha yake. ""Nilihesabu majina 83. Huenda kuna mengine zaidi,"" aliiambia BBC. ""Walichukua picha yangu kutoka Twitter na ilikuwa na utambulisho wangu. Hii app imekuwa ikiendelea kufanya kazi kwa siku 20 na hatukuwa na habari. Imenishtua sana."" Ijidai kuwapa nafasi watumiaji wake kununua ""Sulli"" - neno linalotumiwa na Wahindu wa mrengo wa kulia kuwanyanyasa mtandaoni wanawake wa Kiislamu. Hakukua na mnda wa aina hiyo - lengo la app hiyo lilikuwa kuwadhalilisha. Bi Khan anasema alilengwa kwa sababu ya dini yake. ""Mini ni mwanamke wa Kiislamu anayeonekana na kusikika,"" alisema. ""Na wanataka kutunyamazisha."" GitHub - mtandoa  uliotumiwa kama mwenyeji wa app hiyo - ilifungwa baada ya malalmishi kuibuka. ""Tulisimamisha akaunti za watumiaji kufuatia uchunguzi wa ripoti za shughuli kama hizo, ambazo zote zinakiuka sera zetu,"" kampuni hiyo ilisema katika taarifa. Lakini kisa hicho kimewaogofya wanawake. Wale walioangaziwa katika app hiyo ni wanawake wote walio na ushawishi, wakiwemo waandishi wa habari, wanaharakati, wasanii na watafiti. Baadhi yao wamefuta akaunti zao za mitandao ya kijamii na wengine zaidi wanasemakana kuwa na wasiwasi huenda wakaendelea kunyanyaswa. ""Hata ukiwa mkakamavu kiasi gani, picha na maelezo yako ya kibinafsi yakiwekwa mtandaoni bila shaka utaingiwa na hofu, na utapata usumbufu wa kiakili,""mwanamke mwingine aliiambia BBC Idhaa ya Kihindi. Lakini wanawake wengine ambao maelezo yao yaliwekwa mtandaoni waliwakaripia waliohusika, na kuapa kukabilian nao vilivyo. A Makumi wao wamesambaza ujumbe katika makundi ya WhatsApp kuomba msaada na wengine kama Bi Khan wamewasilisha taarifa kwa polisi. Watu mashuhuri, wanaharakati na viongozi pia wamelaani kitendo hicho.  Polisi imesema kuwa imeanzisha uchunguzi lakini haijataja ni nani anaendesha app hiyo. Watu waliounda app hiyo walitumia utambulisho feki,lakini Hasiba Amin, mshirikishi wa mitandao ya kijamii ya chama cha upinzani cha Congress, amelaumu akaunti kadhaa ambazo mara kwa mara huwashambulia Waislamu hususan wanawake wa Kiislamu na kudai wanaunga mkono siasa za mrengo wa kulia. Hii si mara ya kwanza, Bi Amin alisema, kwamba wanawake wa Kiislamu wamelengwa  kwa njia hiyo. Mei 13, wakati Waislamu walikuwa wakiadhimisha sherehe za Eid, chaneli moja ya YouTube ilionesha  mnada wa ""Eid Special"" - ""mnada"" wa moja kwa moja wa wanawake wa Kiislamu kutoka India na Pakistan. ""watu walikuwa wakiweka dau la rupee tano  na rupee 10, walikuwa wakiwaorodhesha wanawake kulingana na sehemu zao za mwili wakitumia vitendo vya kingono na kutishia kuwabaka,"" Bi Khan alisema. Anaamini wale waliojaribu kumnadi kwenye Twitter ndio waliohusika na  app ya Sulli Deals na chaneli y a YouTubel -ambayo imefutwa na mtandao huo. Katika wiki kadhaa zilizopita, Twitter iliziwekea marufuku ya muda akaunti zilizodai kuhusika na app hiyo na huenda ikarudishwa tena hivi karibuni. Wanaharakati wa kutetea haki za binadamu wanasema unyanyasaji wa mtandaoni unaweza ""kudhalilisha, kutisha na mwishowe kuwanyamazisha wanawake"". Wiki iliyopita, zaidi ya waigizaji mashuhuri 200, wasanii, wanahabari na maafisa wa serikali kutoka maeno mbali mbali duniani waliwaandikia barua ya wazi maafisa wa kuu watendaji wa Facebook, Google, TikTok na Twitter kupatia ''kipaumbele'' usalama wa wanawake. ""Intaneti ni mji wa karne ya 21. Ni mahali ambapo mijadala inafanyika, jamii zinajengwa, bidhaa zinauzwa na sifa kutengezwa. Lakini kiwango cha unyanyasaji mitandaoni kwa wanawake wengi kinashiria, ulimwengu wa kidijitali sio salama. Hali hii ni tishio kwa upatikanaji wa usawa wa kijinsia."" Ripoti ya Amnesty International kuhusu unyanyasaji mitandaoni mwaka jana ilionesha kuwa wanawake walio na ushawishi mkubwa wanashambuliwa zaidi. Bi Amin anasema wanyanyasaji hawakuwa na ""hofu kwa sababu wanajua hawatapatikana.'' Aliangazia visa kadhaa vya hivi karibuni vya udhalimu dhidi ya Waislamu vinavyoendekezwa na wafuasi wa chama tawala cha BJP, ama cha waziri wa serikali  kuwapongeza wanaume wa Kihindu wanane walioshtakiwa kwa kumshambulia Muislamu. Kwa wanawake ambao utambulisho wao ulichukuliwa na kutumiwa na app ya ""Sulli Deals"", mapambano ya kupigania haki huenda yakawa magumu. Lakini wamejitolea  kupigania haki. ""Polisi wakifanikiwa kuwanasa wale waliotuuza mtandaoni,Nitaenda mahakamani,"" Bi Khan alisema. ""Nitafuatilia suala hili hadi mwisho."""	https://www.bbc.com/swahili/habari-57789001
politics	Uchaguzi wa Kenya 2022: Hakuna atakayesalimika katika vita dhidi ya ufisadi	Waziri Mkuu wa zamani wa Kenya Raila Odinga anasema hakuna mtu atakayesalimika katika kampeni ya kupambana na ufisadi ambayo anaahidi kuitekeleza ikiwa atachaguliwa kuwa rais katika uchaguzi wa mwezi ujao. Mwandishi wa BBC Anne Soy amezungumza naye kuhusu mapungufu yaliyopo katika vita dhidi ya ufisadi.	https://www.bbc.com/swahili/articles/c3g8q4xy442o
religion	Uislam: Msichana aliyetengeza nakala nzuri ya Qur'an katika kipindi cha miezi 14	"""Nilikuwa napenda kuandika nakala ya mwandiko ya Qur'an niliyoipenda. ""Mwaka jana nilinakili  sura ya Qur'an na kuwaonyesha wazazi wangu na marafiki. Walifurahi sana. Niliwaambia ninataka kunakili Qur'an yote kwa kutumia mwandiko. ""Ilinitia moyo sana. Lakini walisema haitakuwa salama ."" Msichana huyu mwenye umri wa miaka  kumi na tisa  anayependa mchezo wa  badminton-mwenye aibu Fatima Sahaba alieleza hadhithi yake hiyo ya mafanikio. Lakini katika kipndi cha miezi 14 tu , alimshangaza kila mtu kwa kuweza kunakili Qur'an. Sio tu ndugu na marafiki lakini pia watu wengine wamempongeza kwa mafaniko yake. Fatima anaishi katika wilaya ya Kannur katika jimbo la kusini la India Kerala. Kutoka alipkuwa na umri mdogo alikuwa anapenda kuchora na kuandika. Mara kwa mara alichora picha na kuwaonyesha wazazi wake. Pia walimtia moyo. Alipokuwa anasoma darasa la tisa, alianza kupenda sana kuandika kwa michoro ya kiusanii. Alikuwa akiandika muda mwingi  wa siku kwa anachosema '' kupenda sayansi ya kipekee'' ""Nilikuwa ninaanza kuchora na wengine baada ya kurejea nyumbani  nikitoka shule,"" alisema. Alisema kwamba  aya za Qur'an kila mara zimekuwa zikimfurahisha. Kwahiyo alitaka kunakili  Qur'an kwa mwandiko bora. ""Mwanzoani, nilikuwa ninanakili sura moja au mbili ,"" anasema Fatima. ""Wazazi wangu walishukuru sana. ""Baada ya muda mfupi, niliona marafiki zangu wakinunua picha zote hizo. Na nilifurahi kuchora kwa ajili yao. ""Iliinua kujiamini kwangu. Nimeanza kuamini kuwa chochote nachofanya ni muhimu kwa maisha yangu ."" Fatima Sahaba aliishi Oman na familia yake alipokuwa  darasa la kumi. Wakati mmoja familia yake ilirejea nchini India. Waliishi katika mji wa   Kodaparamba katika wilaya ya Kannur. Baada ya kuamaliza shule, Fatima alitaka kujifunza uchoraji katika chou. Kwahiyo akaanza kusomea ubunifu wa ndani ya nyumba. Kwa sasa anasomea ubunifu wa ndani ya nyuma katika chuo  cha  Kannur. Kunakili Qur'an na ruhusa Anasema iwapo kuna fursa, kila mtu angechagua gazi anayoipenda, na kufanya kazi hiyo kwa bidi. Kabla ya kuiandika Qur'an, baba yake Fatima alizungumza na Maulana. Alitaka kujua iwapo Fatimaanaweza kunakili Qur'an. Hatahivyo, hakuna masharti  ya kidini yanayozuwia. Matokeo yake, Fatima aliruhusiwa. ""Nilimuomba baba yangu aninunulie kalamu ya wino mweusi na karatasi ya kuchora. Alinunua  kila kitu kutoka katika duka lililopo jirani na kwao. ""Kila siku baada ya kurejea kutoka shule, Nilikuwa nachukua muda wa mapumziko. Baada ya sala ya  Maghrib, nilikuwa naanza kunakili Qur'an. ""Nilianza kushugulikia mwandiko mwezi Agosti mwaka jana na Septemba 2021 nilimaliza kunakili Qur'an."" ""Nina madada wadogo na makaka. Nilidhani wangenisumbua wakati ninaandika nakala, lakini nilishangazwa sana kuona kwamba hawakunisumbua, bali walinisaidia kwa njia mbali mbali."" Fatima alijua kazi nzuri anayoifanya. Kwahiyo alitaka kumaliza kazi hiyo vyema. ""Nilikuwa nahofia kuwa huenda nikafanya makosa katika kunakili  Qur'an,"" alisema. Fatima kwanza alibuni mwandiko kwa  kalamu ya risasi ili asifanye makosa yoyote. ""Wakati nilipokuwa na uhakika kwamba hakuna kosa ndipo nilipoandika kwa kalamu ya wino,"" anasema. Katika kunakili  Qur'an, Fatima alitengeneza kurasa 604. ""Mwanzoni kazi ilikuwa nzuri. Lakini baadaye kazi ikawa. Kadri tunavyoandika kazi  ya uandishi huwa nzuri zaid ,"" anasema. 'Tunajivunia sana Fatima' Wazazi wa Fatima Sahaba wanajivunia sana  binti yao . Na wanasema wanajivunia sana mafanikio ya binti yao. Mama  Nadia Rauf  alisema, "" Kwa baraka ya Mungu, Fatima amemaliza kazi yake. Sote tunajivunia kazi yake. Tunajivunia kuwa naye. Ni msichana mchapakazi sana. Hufanya kila afanyacho kwa moyo wake wote."" ""Namshukuru  Allah kwamba amenipatia msichana mzuri na  mchqa Mungu ,"" anasema Abdur Rauf, baba yake Fatima. Fatima anasema wazazi wake hawakuwajawahi kuacha kumuunga mkono kutimiza ndoto zake. Baba anafurahia sana wakati watu wanapoipenda na kuishukuru kazi yangu. Ninataka kuwa mwalimu wa maandishi ya kiusanii Fatima Sahaba anasema anapenda kuchora na kupamba  nyumba kuifanya iwe yenye muonekano mzuri . ""Ninataka kuwa mwalimu wa michoro ya Sanaa,"" - haya ndio matumaini yake Anasema alipokuwa mdogo, alikuwa akipaka rangi ya  henna pamoja na marafiki zake. Marafiki waliupenda sana ubunifu wake. ""Sababu ni kwamba henna niliyokuwa ninaitumia kubuni michoro ilikuwa tofauti kabisa. Hivyo ndivyo nilivyovutiwa na uchoraji wa maandishi. Kuna mitindo mingi mingi katika lugha ya Kiarabu ambayo inavutia kwa msanii ."" Fatima kwa sasa hutumia muda wake mwingi katika elimu na uchoraji wa maandishi. Na pia hupenda kuwa na marafiki zake na kufurahi. ""Ni vizuri sana kuwa na marafiki. Ninafurahi sana kuongea nao ,"" anasema. ""Mimi ni mtu mwenye aibu kidogo. Lakini kwa sasa ninafurahi jinsi mambo yanavyozungumziwa kunihusu. Nadhani ninapata thamani ya bidii ya kazi yangu, Wakati watu wanaposema mambo mazuri kunihusu, ni nani asiyependa kusemwa vizuri?"""	https://www.bbc.com/swahili/habari-59207304
health	"David Sinclair: Mwanasayansi anayedai “uzee ni ugonjwa"" na unaweza kutibiwa"	Uzee ni uhalisia na hauepukiki , huwa hatma ya kila mtu. Hali hii huwa inakaribia hatua ya mwisho ya maisha ya binadamu, lakini mwanasayansi wa maumbile David Sinclair anakanusha mtazamo huo. Kwa mujibu wa utafiti ambao umefanywa zaidi ya miongo miwili, anasema kuwa kuna uwezekano wa kuzuia mtu kuzeeka mapema, kwa kuzingatia mambo kadhaa ili kuweza kumfanya mtu kuwa na afya njema kwa muda mrefu. Sinclair anaamini kuwa muda si mrefu itawezekana kuondoa uzee kwa kutumia dawa pia , ambazo bado ziko kwenye majaribio kwa ajili ya lengo hili na labda tutaweza kuondoa uzee. Mwanasayansi huyo ambaye ni daktari kutoka chuo kikuu cha Australia, na taasisi ya teknolojia ya Massachusetts ya Marekani anafanya kazi katika maabara ya chuo kikuu cha Harvard ambako anafanya utafiti wa kwanini tunazeeka. Amepata tuzo kadhaa za kisayansi kutokana na kazi yake. Na hata amekuwa mtu maarufu. Amepigiwa kura kama miongoni mwa watu 100 wenye ushawishi zaidi duniani jarida la Time magazine liliandika .Jarida hilo lina wafuasi wa twitter ambao ni karibu  200,000., Mtafiti pia ana wagonjwa 35 na alianzisha kampuni kadhaa za kisayansi, baadhi yazo zimejikita katika kuchelewesha watu kuzeeka au kuzuia uzee. Sinclair pia ni mwanndishi wa kitabu cha  Lifespan kinachoangalia matarajio ya siku za kuishi , kiliibuka kuwa kitabu kinachonunuliwa zaidi. Aliandika kuhusu imani maarufu ya uzee kutoepukika. Mwanasayansi huyo anaamini kuwa ni lazima tubadili mitazamo yetu ya jinsi tunavyofikiri kuhusu umri: badala ya kuona kuwa ni mchakato wa kawaida tu na kuwa ni jambo asilia, tunapaswa kuona kuwa huo ni ugonjwa ambao unaweza kutibiwa na ukapona. Sinclair anasema haya ni mabadililko makubwa katika mtazamo wetu juu ya uzee ambao unaweza kusaidia kuongeza muda wa kuishi. Na kuachana na imani potofu kuwa lazima kila mtu azeeke. Vilevile anasema , tiba inaweza kutusaidia kuishi miaka mingine zaidi , inapidi tuzingatie hilo kwa umakini. Wanasayansi wameainisha sababu tisa zinazoweza kusababisha uzee, na katika utafiti wake wa miaka 25 iliyopita, tulipata ushahidi kuwa miongoni mwa ushahidi uliopatikana  ni kuwa ushahidi mmoja  unasababisha tatizo lingine na inajumuisha na kupoteza taarifa. Tuna taarifa za aina mbili kuhusu miili yetu , moja ni umeirithi kutoka kwa wazazi wetu na pili ni kuathirika na mazingira na muda. Nadhani hizi ndizo sababu zinazotufanya tuzeeke. Hakuna sheria ya kibailojia inayosema lazima tuwe wazee. Hatujui jinsi ya kuachana na dhana hii lakini tunaweza kuwa bora zaidi kama tukipunguza hili. Na maabara inaweza kufanya mchakato huo. Jinsi tunavyoishi kila siku kuna athari kubwa katika maisha yetu ya kila siku na hata kupunguza siku za kuishi. Kufanya kitu kwa usahihi kunaweza kumfanya mtu asizeeke kwa haraka. Katika utafiti wetu wa wanyama kama panya na hata papa na tembo ambao wana mifumo tofauti ya maisha na wanaweza kuishi katika miaka tofauti Zaidi ya hayo, zaidi ya  80% ya afya za siku zetu zijazo zinategemea jinsi tunavyoishi na wala sio vina saba-DNA. Kuna mambo ambayo wanasayansi wameyagundua kwa watu wanaoishi muda mrefu. Yakiwa yanajumuisha aina sahihi ya chakula na kiasi ambacho mtu anakula, kutokula chakula chenye mafuta mengi au mtu akila kidogo mara nyingi anaweza kuishi zaidi. Mazoezi pia yanasaidia. Na kuna wale ambao wanadhani kubadilisha nyuzi joto la maji ni muhimu pia. Sababu inayowafanya wanasayansi kuamini kuwa aina fulani ya maisha inaweza kusaidia mwili kupambana dhidi ya ugonjwa wa uzee. Kujihisi baridi, kuhisi hasira na kushindwa kupumua pia ni njia nyingine za kupata kinga thabiti. Utafiti unaamini kuwa kama mtu akifanya mazoezi vizuri na kula chakula sahihi kutasaidia kupunguza kasi ya uzee. Uzee unasababisha magonjwa mengi sana kama ugonjwa wa moyo, kisukari na magonjwa mengine. Hivyo wazo la kumfanya mtu kuwa kijana , litaweza kumfanya aweze kuishi muda mrefu zaidi. Katika utafiti uliochapishwa hivi karibuni katika jarida la  Nature limezungumzia suala la watu wa kale kuishi miaka mingi. Hii ikionesha kuwa kutokana na shughuli tunazozifanya, hatuwezi kuchelewesha uzee au kuzuia watu kuzeeka. Miaka 200 iliyopita, binadamu alikuwa ana uwezo wa kutembea kwa kasi ya farasi. Kuna teknolojia ambazo tunaweza kuzitumia na kutatua tatizo hilo na kufanya maisha yawe bora zaidi.	https://www.bbc.com/swahili/habari-58812700
business	Benki Kuu Zimbabwe imeshindwa kutoa fedha mpya kama ilivyotarajiwa	Benki kuu ya Zimbabwe imeshindwa kutoa noti mpya za benki kama ilivyotarajiwa , ambazo zitasaidia kupambana na upungufu wa fedha nchini humo pamoja na  kukabiliwa na matatizo makubwa ya kiuchumi. Ilitangaza ingetoa noti za dola mbili na sarafu za dola tano, noti za kwanza za sarafu za kweli katika miaka 10. Nchi hiyo ilipiga marufuku dola ya Marekani mnamo mwezi Juni mwaka huu lakini imekuwa ikitumia pesa za kienyeji, barua ya dhamana ambayo imekuwa ikipatikana kwa muda mfupi. Hata hivyo benki hiyo imejawa na hofu kwa sababu kitendo hiki kitachangia kuongezeka kwa mfumuko wa bei, na kusisitiza fedha hizi hazitoongeza usambazaji wa pesa kwa ujumla. Mwanzo huu unaonyesha hatua ya mwisho ya marudisho ya dola ya Zimbabwe. Mwezi Juni benki kuu ilipiga marufuku matumizi ya dola za kimarekani, zilizoanza kutumika mwaka 2009 kama njia mbadala ya fedha za ndani, kusaidia hali ya kiuchumi kurudi kawaida. Serikali inasema fedha hizi mpya itapunguza upungufu wa fedha ambayo imesababisha watu wengi kutoweza kutoa hela zao zilizopo benki. Hofu kubwa hapa ni uletwaji wa fedha hizi katikati ya matatizo ya kiuchumi itazidi kuchochea mfumuko wa bei. Mkate uliokuwa unauzwa dola  moja mwezi January, kwa sasa unauzwa kwa dola 15 za kizimbabwe. Tangu kurudishwa kwa fedha hizi, mfumuko wa bei umeongezeka mara tatu zaidi. Serikali ya Zimbabwe imeacha kuchapisha takwimu rasmi, ila kwa sasa inasemakana kuwa inakiwango cha asilimia 300. Benki kuu imeiambia BBC kuwa baadhi ya benki zimeanza kukusanya fedha mpya na zitaanza kusambazwa siku ya Jumanne.	https://www.bbc.com/swahili/habari-50374586
politics	Bobi Wine : Ashtakiwa kwa kumkasirisha na kumkejeli rais Yoweri Museveni	"Mbunge wa Uganda na mwanamuziki Bobi Wine ameshtakiwa kwa lengo la kumkasirisha, na kumkejeli rais wa Uganda Yoweri Museveni. Mbunge huyo na wenzake wametuhumiwa kwa kuurushia mawe msafara wa rais wakati wa mkutano wa kampeni za uchaguzi katika mji wa kaskazini wa Arua 2018. Shtaka hilo jipya limeongezwa katika shtaka jingine la uhaini dhidi ya mbunge huyo. Iwapo atapatikana na hatia Wine atakabiliwa na kifungo cha maisha jela. Wine na wenzake wengi wanasema kwamba waliteswa wakati walipokuwa kizuizini, kitu ambacho mamlaka imekana. Wine ambaye jina lake ni Robert Kyagulani bado anakabiliwa na mashtaka katika mahakama nyengine kwa kuongoza maandamano dhidi ya sheria inayoweka kodi katika mitandao ya kijamii pamoja na biashara zinazofanywa kupitia malipo ya simu za rununu 2018. Msanii huyo ambaye amekuwa mwanasiasa wa upinzani anayepinga utawala wa miongo mitatau ya rais Museveni hivi majuzi alitangaza kwamba atawania urais katika uchaguzi wa 2021. Tayari amezindua kikosi kitakachoendesha kampeni yake ya kuwania urais 2021. Umaarufu wake miongoni mwa vijana nchini Uganda unaonekana kama changamto kwa  Yoweri Museveni. Museveni, mwenye umri wa miaka 74, anatarajiwa kuwania muhula wa sita madarakani. Msanii huyo anakabiliwa na mashtaka ya uhaini baada ya kukamatwa mwaka jana kufuatia kupurwa mawe msafara wa rais baada ya mkutano wa kisiasa. Aliliambia gazeti la Financial Times kwamba zaidi ya wabunge 50 , ikiwemo 13 kutoka kwa chama tawala cha rais Museveni cha National Resistant Movement NRM waliunga mkono ugombeaji wake na hivyobasi kumpatia ujasiri wa kuogombea kiti hicho. Mchambuzi wa kisiasa Nicholas Sengoba anasema uchaguzi mdogo wa Arua ulioshindwa na mgombea aliyeungwa mkono na Wine ulikuwa ni wa 'kufa au kupona kwa Museveni'. ""Chama chake kitawaza iwapo sasa huu ni msururu. Bobi Wine sasa amemshinda Museveni na kiongozi wa upinzani Kizza Besigye mara nne'' katika uchaguzi mdogo. ""Bobi amepata ufuasi kwa nembo yake ya 'nguvu za watu', na ananuia kushinikiza na kupanga liwe vuguvugu,"" anaongeza. Mchambuzi wa kisiasa Robert Kirunda anasema mvuto wa Wines unatokana na kuwepo 'pengo la uongozi' Uganda. ""Kuna vijana wengi Uganda ambao hawana haja ya kujua vita vya kihistoria vilivyoiingiza NRM uongozini, au ukaidi wa upinzani mkuu. Wengi wanataka ajira na wanahisi uchumi hauwasaidi."" Kirunda anasema Wine 'anapigia upatu sana'. ""Anaweza kushinikiza watu pakubwa, lakini bado hajapata nguvu kama alizonazo Besigye katika upinzani""."	https://www.bbc.com/swahili/habari-49251971
politics	Matokeo ya uchaguzi Tanzania 2020: NEC yajibu shutuma kuhusu 'kura feki' , kuzuiwa kwa mawakala	Mkurugenzi wa tume ya uchaguzi Dkt Charles Wilson Mahera amezungumza na BBC kujibu madai kuhusu mawakala kukosa barua za kusimamia shughuli za upigaji kura kutoka tume ya uchaguzi. Hali kadhalika amezungumzia madai ya kuwepo kwa makasha yenye 'kura feki' . Amezungumza na Regina Mziwanda	https://www.bbc.com/swahili/habari-54724022
technology	Donald Trump kurejea mtandaoni hivi karibuni, asema mshauri wake	"Aliyekuwa Rais wa Marekani Donald Trump hivi karibu atarejea katika mtandao wa kijamii ""mtandao wake mwenyewe"", mshauri wake amesema. ""Nafikiri tutamuona Rais Donald Trump akirejea kwenye mtandao wa kijamii katika kipindi cha karibu miezi miwili au mitatu,"" Jason Miller amezungumza na Fox News. Alisema mtandao huo ""utakuwa unaovuma kati ya mitandao ya kijamii"" na ""utabadilisha kabisa mitandao"". Bwana Trump alikatishwa kutumia mtandao wa kijamii wa Twitter na Facebook baada ya kutokea kwa ghasia mbaya za mwezi Januari katika Bunge la Capitol Washington DC. Shambulio hilo lilitekelezwa Januari 6 na wafuasi wa Trump na kusababisha mauaji ya watu 5 akiwemo afisa wa polisi na kutikisa misingi ya demokrasia ya Marekani. Siku kadhaa baadaye, mtandao wa Twitter ulisema kuwa akaunti ya Bwana Trump ya - @realDonaldTrump - ""imekatishwa kabisa… kwasababu ya hatari ya kusababisha ghasia zaidi. Bwana Trump alitumia mtandao wa Twitter kwa zaidi ya miaka 10 kuepuka vyombo vya habari vya zamani na aliweza kuzungumza na wapiga kura moja kwa moja. Donald Trump alikuwa na karibu wafuasi milioni 90 katika mtandao wa kijamii. Hapana. Siyo kweli. Bwana Miller alitoa taarifa akisema kwa hilo ""kila mmoja atasubiri kuona hasa ni kipi kitakachokuwa kinatekelezwa na Rais Trump"". Mshauri alisema Bwana Trump alikuwa akifanya ""mikutano ya ngazi ya juu"" huku timu kadhaa zikifikiria mradi wake katika eneo la Mar-a-Lago fukwe ya Florida. ""Kampuni kadhaa"" tayari zimewasiliana na aliyekuwa rais, Bwana Miller amesema. ""Mtandao huu mpya utakuwa mkubwa,"" aliongeza, akitabiri kuwa Bwana Trump atavutia ""makumi ya mamilioni ya watu"". Mara ya kwanza, Bwana Trump alifungiwa mtandao wa Twitter kwa saa 12 mnamo mwezi Januari baada ya kuita watu waliovamia Bunge na kusababisha ""ghasia"". Mamia ya wafuasi walivamia Bunge wakati linajaribu kuidhinisha ushindi wa Joe Biden katika uchaguzi wa urais mwaka jana. Wakati huo, mtandao wa Twitter ulionya kuwa utamfungia Bwana Trump ""kabisa"" kuutumia ikiwa atakiuka tena sheria za mtandao huo. Na baada ya kuruhusiwa kuanza tena kutumia Twitter, Bwana Trump alituma ujumbe mara mbili ambazo kampuni hiyo ilisema ndio ulikuwa wa mwisho kuvumilika. Kampuni hiyo ya mtandao wa kijamii ilisema kuwa ujumbe wake huo aliotuma, zote mbili ""ulikuwa sheria ya kusababisha ghasia"". Akaunti za Bwana Trump katika Facebook pia zilisitishwa, mtandao wa Twitch pamoja na Snapchat. Pia unaweza kutazama jinsi waandamanaji walivyovamia bunge Marekani:"	https://www.bbc.com/swahili/habari-56484645
sports	Tetesi za Soka Ulaya Jumapili 22.11.2020: Sterling, Jesus, Nunez, Ronaldo, Romero, Giroud	Manchester City iko tayari kutoa ofa ya mkataba mpya kwa mshambuliaji wa England Raheem Sterling, 25. (Sunday Mirror) United iko katika hatari ya kumkosa kiungo wa kati wa Iceland Isak Bergmann Johannesson huku Juventus ikiimarisha mipango yake ya kumsaka mchezaji huyo wa timu ya IFK Norrkoping, 17. (Sunday Mirror) Kocha wa Manchester City Pep Guardiola amelipa kipau mbele suala la mrithi wa mshambuliaji wa Argentina Sergio Aguero, 32, na mshambuliaji wa Benfica raia wa Uruguay Darwin Nunez, 21, yuko kwenye orodha hiyo. (Sunday Telegraph - subscription required) Manchester City, pia ina uhakika wa kutoa ofa kwa mshambuliaji wa Brazil Gabriel Jesus, 23, na kuongeza kima chake cha mshahara hadi pauni 150,000 kwa wiki. (Star on Sunday) Mshambuliaji wa Juventus na Ureno Cristiano Ronaldo, 35, anafuatilia kwa karibu kurejea Real Madrid. (Marca) Manchester United iko tayari kumuuza mlinda lango wa Argentine Sergio Romero, 33, mnamo mwezi Januari dirisha la usajili litakapofunguliwa kwa kima cha chini cha pauni milioni 2.5. (Star on Sunday) Mshambuliaji wa Chelsea raia wa Ufaransa Olivier Giroud, 34, amejitokeza kuwa mlengwa wa David Beckham kwa timu ya Inter Miami wakati wa dirisha la usajili litakapofunguliwa Januari mwakani. (Sunday Mirror) Inter Milan pia inamfuatilia kiungo wa kati wa Giroud, pamoja na Georginio Wijnaldum, 30 wa Liverpool na uholanzi. (Corriere dello Sport) Kiungo wa kati wa Uhispania Isco ameifahamisha Real Madrid nia yake ya kutaka kuondoka huku Madrid ikiwa tayari kumuuza kwa karibu pauni milioni 45, Arsenal na Manchester City zinasemekana kumwinda mchezaji huyo, 28. (Marca) Inter Milan itafurahia makubaliano ya mabadilishano na kiungo wa kati wa Denmark Christian Eriksen, 28, na kiungo wa kati wa Manchester United raia wa Brazil Fred, 27. (Football Italia) Kocha wa Inter Antonio Conte anashikilia kuwa Eriksen ameshapewa fursa nyingi tu za kujiimarisha na haiwezi kukubali makubaliano ya mabadilishano katika nafasi hiyo. (Goal) Kocha wa Real Madrid Zinedine Zidane anasisitiza kuwa mlinzi wa Ufaransa Raphael Varane, 27, hauzwi, baada ya kuhusishwa na Manchester United. (Goal) Manchester United ilikubali kumsajili winga wa Uhispania Ansu Fati kwa Euro milioni 150 sawa na pauni (milioni 133) msimu uliopita, lakini mwisho wa siku ilichofanya Barcelona ilikuwa ni kupiga simu na kusitisha mazungumzo juu ya mchezaji huyo, 18. (Sport) Mlinzi raia wa Ufaransa wa timu ya RB Leipzig  Dayot Upamecano, 22, amependa ujumbe uliotumwa kwa mtandao wa Instagram unaomuhusishwa na kuhamia Manchester United. (Manchester Evening News)	https://www.bbc.com/swahili/habari-55033781
technology	Uchaguzi Uganda 2021: Uganda yaagiza mitandao yote ya kijamii kufungwa	"Uganda imeagiza watoaji huduma za mtandao kufunga mitandao yote ya kijamii na programu za kutuma ujumbe kufikia Jumanne hadi wakati usiojulikana, kwa mujibu wa barua kutoka kwa mdhibiti wa mawasiliano nchini humo iliyonukuliwa na shirika la habari la Reuters. Watumiaji walikuwa wamelalamika awali Jumanne, kwamba hawaweza kupata mtandao wa Facebook na WhatsApp, majukwaa ya mitandao ya kijamii inayotumiwa sana katika kipindi cha kampeni kabla ya uchaguzi wa urais kwenye nchi hiyo ya Afrika Mashariki. ""Tume ya mawasiliano Uganda inaagiza kusitisha ufikiwaji na utumiaji, wa moja kwa moja au kinyume chake, kwa mitandao yote ya kijamii pamoja na programu za kutuma ujumbe mitandaoni hadi siku isiyojulikana,"" Barua kutoka kwa mkurugenzi mkuu wa tume imesema hivyo kwa watoaji huduma za mtandao. Msemaji wa tume hiyo Ibrahim Bbossa na msemaji wa serikali Ofwono Opondo hawakujibu simu walizokuwa wanapigiwa ili kutoa maoni yao kuhusiana na hilo. Afisaa katika Wizara ya Habari Judith Nabakooba alisema hakuweza kusema chochote kwa wakati huo. Chanzo katika sekta ya mawasiliano Uganda, kimesema serikali ilikuwa imeweka wazi kwa wakuu wa kampuni za mawasiliano kuwa kupiga marufuku mitandao ya kijamii ilikuwa ni kujibu hatua iliyochukuliwa na mtandao wa Facebook ya kufunga baadhi ya akaunti zinazounga mkono serikali. Mtandao huo mkubwa wa mawasiliano wa Marekani ulisema Jumatatu, umeamua kuchukua hatua ya kufunga mawasiliano kwa mtandao unaohusishwa na wizara ya habari Uganda kwa kutumia akaunti za uongo na kutengeneza nakala zaidi ya moja kuweka ujumbe wao kabla ya uchaguzi unaofanyika wiki hii."	https://www.bbc.com/swahili/habari-55631520
sports	Tetesi za soka Ulaya Jumatano 14.09.2022	"Paris St-Germain wanapanga kumpa Lionel Messi kandarasi mpya na Barcelona wana nia ya kumsajili tena fowadi huyo wa Argentina, lakini mchezaji huyo mwenye umri wa miaka 35 hatafanya uamuzi kuhusu mustakabali wake hadi baada ya Kombe la Dunia. (Fabrizio Romano) Chelsea, Manchester City na Manchester United wameungana na Liverpool katika jitihada  za kumsajili kiungo wa kati wa Borussia Dortmund na England Jude Bellingham, 19. (AS - in Spanish) Barcelona wamekanusha kuwa wanakaribia kukubali kupunguza kipengele cha ununuzi wa mkataba wa mkopo wa Antoine Griezmann na Atletico Madrid kutoka £35m hadi £22m. Atletico wamekuwa wakimtumia fowadi huyo wa Ufaransa, 31, kama mchezaji wa akiba ili wasifungue kipengele hicho. (Mundo Deportivo - in Spanish) Liverpool walifanya walimsajili Federico Valverde kabla tu ya tarehe ya mwisho ya uhamisho  na walikuwa tayari kulipa Real Madrid £87m kwa kiungo huyo wa Uruguay, 24. (AS - in Spanish) Nyongeza ya mkataba wa Kylian Mbappe katika klabu ya Paris St-Germain - iliyotangazwa mwezi Mei kuwa itaendelea hadi 2025 - kwa hakika ni nyongeza ya miaka miwili huku mshambuliaji huyo wa Ufaransa, 23, akiwa na chaguo la mwaka wa tatu. (L'Equipe - in French) Kocha wa Real Madrid Carlo Ancelotti anasema ""amekata tamaa"" kujibu maswali kuhusu iwapo Mbappe atajiunga na klabu hiyo atakapoondoka PSG.  (Marca - in Spanish) Mmiliki wa Chelsea Todd Boehly amempa mkurugenzi wa michezo wa PSG Luis Campos pauni milioni 7 kwa mwaka ili ajiunge na klabu hiyo ya Ligi Kuu mara moja. (Le Parisien - in French) Klabu ya Ujerumani, klabu ya Uhispania na vilabu viwili vya Uingereza vina nia ya kumsajili N'Golo Kante ikiwa kiungo huyo wa kati wa Ufaransa hatasaini mkataba mpya Chelsea. Mkataba wa mchezaji huyo mwenye umri wa miaka 31 unaisha msimu ujao wa joto (Bild - in German) Barcelona walichagua kumsajili Raphinha kutoka Leeds United badala ya winga mwenzake wa Brazil Antony, 22, kwa sababu walihisi kuwa mchezaji huyo mwenye umri wa miaka 25 ni mchezaji kamili na angegharimu kiasi kidogo cha fedha . (Sport - in Spanish) Arsenal wanajaribu kukubaliana mikataba mipya na winga wa Uingereza Bukayo Saka, fowadi wa Brazil Gabriel Martinelli na beki wa Ufaransa William Saliba, ambao wote wana umri wa miaka 21 na ambao kandarasi zao zitaisha 2024. (90 Min) Kipa wa Watford na Austria Daniel Bachmann, 28, anasema Manchester United ilijaribu kumsajili katika dirisha la usajili la majira ya kiangazi. (LAOLA1 - in German) Inter Milan itafungua mazungumzo ya kuongeza mkataba na mlinzi wa Slovakia Milan Skriniar, 27, baada ya kutakiwa na Paris St-Germain msimu huu. . (L'Interista - in Italian)  Mshambulizi wa AC Milan na Uswidi Zlatan Ibrahimovic, 40, amesema hana mpango wa kustaafu na ""hatakata tamaa"" huku akiendelea kupata nafuu kutokana na upasuaji wa goti. (La Gazzetta dello Sport - in Italian) Leicester City wanatazamia kumsajili fowadi wa Lens na Ubelgiji Lois Openda, 22, baada ya kuanza vyema msimu huu. (MediaFoot - in French) Winga wa Uruguay Facundo Pellistri, 20, ametakiwa kuondoka Manchester United kwa sababu hayumo katika mipango ya Erik ten Hag. (TeamTalk) Orodha ya Brighton ya wagombea kuwa meneja wao mpya ni pamoja na Franck Haise wa Lens pamoja na bosi wa Bodo/Glimt Kjetil Knutsen na kocha wa zamani wa Shakhtar Donetsk Roberto de Zerbi. (Guardian) Rais wa Sampdoria Marco Lanna anasema kiungo wa kati wa Uingereza Harry Winks ""anataka kuthibitisha kwamba Tottenham ilifanya makosa"" baada ya mchezaji huyo mwenye umri wa miaka 26 kuhamia klabu hiyo ya Serie A kwa mkopo msimu huu.  (Express)"	https://www.bbc.com/swahili/articles/c7239d7yg18o
health	Virusi vya corona: Tunayoyafahamu kuhusu mmea wa artemisia unaotumiwa na Madagascar	"Madagascar iliwavutia wengi na kuangaziwa sana Aprili taifa hilo lilipotangaza kwamba lilikuwa limevumbua dawa ya corona kutoka kwa mmea. Dawa hiyo iliyokuwa imeandaliwa kama kinywaji ilitengenezwa kwa kutumia mmea wa artemisia, na rais Andry Rajoelina aliipigia debe sana. Kufikia sasa bado hakuna ushahidi kwamba mmea huo - ambao kemikali zake huweza kudhibiti malaria - unaweza kutibu Covid-19, kwa mujibu wa Shirika la Afya Duniani  (WHO). Tunafahamu nini kufikia sasa kuhusu mmea huu na nguvu zake? Mmea huu unatoka wapi? Mmea huo kwa jina kamili huitwa Artemisia annua na asili yake ni bara Asia, lakini hukuzwa katika maeneo mengi duniani yenye joto na jua. Mmea huu umekuwa ukikuzwa katika baadhi ya mataifa ya Afrika mashariki zikiwemo Kenya na Tanzania. Mmea huu umetumiwa kama tiba ya kiasili nchini China kwa zaidi ya miaka 2,000 kutibu magonjwa mengi, ukiwemo ugonjwa wa malaria. Hutumiwa pia kupunguza maumivu na kudhibiti homa. Nchini Uchina, mmea huo hufahamika kama ""qinghao."" Kwa Kiingereza huitwa sweet wormwood au annual wormwood, na baadhi ya watu wamekuwa wakiutumia kwa sababu mbalimbali kama tiba, na hata kuongezwa kwenye vinywaji. Artemisia inaweza kudhibiti Covid-19? Rais Rajoelina wa Madagascar mwezi Aprili mwaka huu alisema majaribio yalikuwa yamefanyiwa tiba ya Covid-Organics iliyotengenezwa kwa kutumia mmea huo na kwamba majaribio hayo yalionesha mafanikio. Alirudia madai hayo mwezi huu wa Septemba. Lakini taifa lake halijatoa ushahidi wowote wa kisayansi hadharani kuthibitisha madai hayo. Aidha, viungo halisi vilivyo kwenye dawa hiyo ya kinywaji kwa jina Covid-Organics havijulikani hasa, ingawa serikali ilisema 60% inatokana na mmea wa artemisia annua. Kiwango hicho kingine kinatokana na mimea mingine ya kiasili. Madagascar pia imekuwa ikitengeneza tembe za Covid-Organics na hata dawa ya kudungwa kwa kutumia sindano. Rais Rajoelina anasema majaribio ya hiyo ya dawa ya kuchomwa mwilini kupitia sindano yanaendelea. Wanasayansi kutoka Ujerumani na Denmark wamekuwa wakifanyia majaribio kemikali kutoka kwa mimea ya artemisia annua, na walisema mmea huo ulionyesha mafanikio dhidi ya virusi vya corona kwenye maabara. Utafiti huo - ambao haujahakikiwa na wanasayansi wengine - ulibaini kwamba kemikali za mmea huo zilionyesha sifa za kukabiliana na virusi hivyo zilipotolewa kwa mmea huo kwa kutumia maji au kilevi. Watafiti hao kwa sasa wanafanya kazi kwa pamoja na Chuo Kikuu cha Kentucky kufanyia majaribio mmea huo kwenye binadamu. China pia imekuwa ikiufanyia majaribio mmea huo. Na nchini Afrika Kusini, kuna wanasayansi wanaofanyia majaribio mmea wa artemisia annua na mmea mwingine unaokaribiana sana na huo  - artemisia afra - kubaini iwapo unaweza kufanikiwa kutibu Covid-19. Utafiti huo unafanyika katika maabara lakini hakuna matokeo yoyote yaliyotolewa kufikia sasa. WHO wanasema nini kuhusu artemisia? WHO wanasema kufikia sasa hawajapokea taarifa zozote kuhusu majaribio yaliyofanywa na Madagascar kuhusu matumizi ya Covid-Organics dhidi ya virusi vya corona. Jean-Baptiste Nikiema kutoka WHO kanda ya Afrika  aliambia BBC kwamba shirika hilo huenda likahusika katika hatua za baadaye za majaribio ya dawa hiyo. Lakini hilo litategemea habari watakazozipokea kuhusu majaribio ya awali. Lakini kwa sasa WHO wanasisitiza kwamba hakuna ushahidi wowote kwamba dawa zinazotokana na artemisia hufanikiwa dhidi ya Covid-19. Shirika hilo linaongeza kuwa tiba zote za miti shamba ""zinafaa kuchunguzwa kubaini uwezo wake na madhara"" kupitia majaribio yaliyofanywa kwa njia ya kisayansi. Mmea huu unatumiwaje dhidi ya malaria? Kemikali iliyo ya nguvu hutolewa kwenye majani yaliyokaushwa ya artemisia annua na hufahamika kama artemisinin. Kemikali hii ndiyo inayotibu malaria. Wanasayansi nchini Uchina waligundua nguvu za kemikali hiyo wakati wakitafuta tiba ya malaria miaka ya 1970. Dawa zinazotumia Artemisinin kwa pamoja na kemikali nyingine, kwa kifupi ACTs, hupendekezwa na WHO kutumiwa dhidi ya malaria, ikiwa ni pamoja na aina ya viini vya malaria vilivyo sugu dhidi ya chloroquine. Afrika, mataifa mengi huanza kwa kutumia Sulfadoxine pyrimethamine au Amodiaquine kutibu mgonjwa wa malaria kwanza na zikishindwa basi ACTs hutumiwa. ACTs huwa na aina moja au nyingine ya artemisinin (aina kuu ni artesunate, artemether na dihydroartemisinin) na kemikali nyingine. Aina ya artemisinin hupunguza sana viini vya malaria katika siku tatu za kwanza na kisha kemikali hiyo nyingine huvimaliza viini vilivyosalia. Upatikanaji wa ACTs kwa wingi katika mataifa yaliyoathiriwa sana na malaria umetajwa kama moja ya sababu kuu za kupungua pakubwa kwa watu wanaouawa na malaria duniani katika miaka 15 iliyopita. Kwa kuwa viungo kutoka kwa artemisia annua vimekuwa vikitumiwa sana kwenye tiba za kiasili za malaria, kwa mfano kuongezwa kwenye chai, kuna wasiwasi kwamba matumizi haya yasiyodhibitiwa ya mmea huyo yanaweza kusababisha viini vya malaria kuwa sugu dhidi ya dawa za ACTs. Yapo mataifa kadha kusini mashariki mwa bara Asia ambapo viini vya malaria vimebainishwa kuanza kuwa sugu dhidi ya artemisia. ""Tunafahamu kuwa baada ya muda, viini hivi (vya malaria), vitaanza kuwa sugu, lakini kipindi hicho kinafaa kuwa mbali sana kadiri iwezekanavyo,"" anasema Jean-Baptiste Nikiema kutoka WHO. WHO kwa sasa huhimiza watu kutotumia aina za artemisinin kwenye tiba za kiasili au kwenye vinywaji, wasiwasi ukiwa kwamba hilo litachangia viini vya malaria kuwa sugu dhidi ya dawa za ACTs."	https://www.bbc.com/swahili/habari-54101335
religion	Amshambulia mkewe kwa kuchinja jogoo la Krismasi	Mwanaume mmoja mwenye umri wa miaka 50 kutoka wilaya ya Budaka mashariki mwa Uganda, amemjeruhi mke wake vibaya  baada ya mwanamke huyo kumchinja kuku aliyetakiwa kufanywa kitoweo kwenye siku kuu ya Krismasi. Kwa mujibu wa gazeti la Daily Monitor, bwana huyo alimnunua kuku kwa Sh15,000 za Uganda akipanga kumchinja siku ya Krismasi, lakini kwa bahati mbaya mke wake aliamua kumchinja na kumuandaa siku ya Jumapili tarehe 15 Disemba. Kwa mujibu  wa katibu wa habari wa eneo hilo, Bw Joseph Gadimba, amesema baada ya mume kugundua kuwa kuku huyo hayupo tena, alimpiga mke wake na kumlaumu kwanini amemchinja bila ruhusa yake. Bw Gadimba amesema ''alimpiga na kumchapa mke wake mara nyingi, huku akimuacha akipigania uhai wake. Kwasasa mwanamke huyo anatibiwa katika kituo cha afya cha Budaka, mashariki mwa Uganda. Wakazi wa eneo hilo walimtaka mwanaume huyo achukue majukuu yote yanayohusu matibabu ya mkewe ambayo alikubali kugharamia na kupelekea kesi hiyo kutoripotiwa polisi. ''Pale mwanamke huyo atakapo pona, ndugu zake kutoka eneo la Kapyani-Kasasira katika wilaya ya Kibuku, wanatarajia kufanya kikao na mwanaume huyo kujua chanzo cha yeye  kumpiga mtoto wao na kutatua kesi hiyo,'' alisema Gadimba.	https://www.bbc.com/swahili/habari-50835725
sports	Tetesi za Soka Ulaya Jumapili 12.12.2021:Lingard, Haaland, Lukaku, Christensen, De Vrij, Ndidi, McKennie, Ramsey, Pedri, Januzaj	Newcastle United wamewasiliana na Man United ili kuangalia uwezekano kumsajili Jesse Lingard (Sun) Manchester United wameweka kwenye rada zao washambuliaji wanne kama mshambuliaji wao Edinson Cavan atajiunga na Barcelona, Nyota wanatajwa kuwa ni mbadala ya Cavan ni Erling Braut Haaland,Joao Felix,Timo Werner na Alexander Isak  (Mail) Tottenham Hotspur wanaungana na Man United na Man City Kuangalia Hali ya beki wa Chelsea  Andreas Christensen ambae mkataba wake unamalizika mwishoni mwa msimu,licha ya kuwa Chelsea wanaimani kitasa huyo atasaini mkataba mpya kabla ya Mwisho wa msimu(Daily Star) Meneja wa Ajax Erik Ten Haag anatajwa kuwa yuko juu katika orodha ya makocha wanatarajiwa kupewa Kazi ya kudumu na Man United ambae wanatafuta meneja wa kudumu.(Daily Mirror) Liverpool wamemungalia  Mchezaji wa Real Madrid  winga Rodrygo kama ndio chaguo namba moja la kumsajili na wako tayari kutoa pauni Milion 80 Kwa Ajili ya kumnasa Winga huyo.(El Nacional Via Daily Mirror) Mipango ya Everton katika dirisha la usajili la Januari huenda ikabadilika baada ya kuwepo Kwa taarifa kuwa winga wa Man United Anthony Martial Anataka kuondoka klabuni hapo na Everton wanavutiwa na kumsajili Mchezaji huyu(Liverpool Echo) Meneja wa Leicester City Brendan Rodgers amesema Timu yake  hawawezi ongeza ukubwa wa bajeti yao ili kukikoboresha kikosi chao mwezi Januari (Leicester Mercury) Mshambuliaji wa Chelsea Romelu Lukaku atarejea tena Italia katika Ligi ya Seria  kabla ya kumaliza kucheza Soka lake hii ni kwa mujibu wa wakala wa mchezaji huyu (Tuttosport via Goal) Real Madrid wanamtizama kiungo wa Leicester City Wilfred Ndidi kama Mbadala sahihi wa Casemiro (Naija) Juventus Wako tayari kupokea ofa za viungo  wake watatu  ambao ni  Weston Mckennie, Aaron Ramsey na Arthur Ili waweze Kuondoka mwez Januari (Gazzetta Dello Sport in Italian) Barcelona wanawinda saini ya Winga Wa Real Sociedad Adnan Januzaj ambaye mkataba wake unamalizika msimu ujao(Mail) Pia Barcelona wanavutiwa na kutaka kumsajili mshambuliaji Anthony Martial akiwa kama  watashindwa  msajili  mshambuliaji Forran Torres kutoka Man City (Sport-in Spanish) Mke wa Mshambuliaji Wa PSG Mauro Icard na wakala wa mchezaji huyu wamefanya mazunguzo na Juventus kuangalia uwezekano wa Icard kurejea Seria A Tena (Fichajes -in Spanish) Kiungo wa Barcelona Predi amesema anafuraha katka klabu hiyo licha ya kuhusishwa na usajili wa kwenda Man City (Tuttosport-in Italian)	https://www.bbc.com/swahili/59627515
entertainment	WARIDI WA BBC : Petra Bockle msanii wa muziki wa Rap aliyekataa ushirikina ili kujipatia umaarufu na utajiri	"Msanii Petra Bockle ni mlimbwende  na mama wa mtoto mmoja. Mbali na kuwa mmoja wa wanamuziki wa kike waliobobea katika mtindo wa muziki wa  kufoka au RAP ni mwanamke ambaye amepitia changamoto chungu nzima. Je ameyapitia yapi mazito? ""Kuwa msanii wa kike kwenye tasnia ya muziki sio kama ngoma za lele mama , kwamba una talanta  ila wakati mwingine unajipata katika  majaribio mengi ambayo usipokuwa na misimamo mikali na moyo wa ujasiri utajipata kwa mtego ""anasema Petra Na kwa mara ya kwanza kwenye vyombo vya habari msanii huyu amepiga moyo konde na kudhihirisha ari kwa  upande mwengine wa ulimwengu wa muziki ambao kwa maoni yake ni wenye kiza kikuu . Petra anasema kwamba alipoanza muziki wakati huo akiwa na umri wa miaka 10 hivi alikuwa anafikiria kwamba ikiwa msanii ana talanta ingekuwa rahisi kujijenga na kufaulu ila ukweli ulimjia miaka kadhaa baada ya kuanza kutajika nchini Kenya . ""Nilikuwa bado mchanga katika ufahamu wa ulimwengu wa muziki, sikufahamu kwamba kungetokea wakati ambapo ningejipata kwenye majaribu mengi, ambayo yalilenga niongeze umaarufu na pia niwe na ushawishi na  utajiri wa haraka""anasema Petra . Mlimbwende huyu anasema kwamba jaribio moja lilikuwa kupitia watu aliowafahamu vizuri kwa mfano watu waliokuwa na ukaribu naye kama marafiki, wandani wake  kimuziki na hata wasanii wengine kutoka nje ya nchi. Kujiunga na makundi ya kishirikina Anasema kwamba kulikuwa na jaribio la kumshirikisha na makundi  ya kishirikina(Occult) Kupitia madhehebu haya alikuwa ameahidiwa kwamba angepata utajiri wa haraka na pia umaarufu wake ungekuwa wa ajabu. Mwanadada huyu anasema kwamba sio mara ya kwanza au ya pili alishuhudia baadhi ya wandani wake wakiwa na pesa nyingi zisizoeleweka ila kwa upande wake yeye alishindwa kushiriki katika ushirikina uliotakikana. Japo alisita kuzungumzia mengi kuhusu ulimwengu huo wa ushirikina huku akisema kwamba alihofia asiwe ametoboa siri na kujiweka matatani, alikubali kwamba kuna wanamuziki wanaofaidi kupitia  ushirikina huo. Anasema kujiingiza kwake katika madhehebu hayo kungemgharimu  utu wake iwapo angeingia kwenye madhehebu hayo haramu . ""Bila kutaka kuzungumzia mengi , sikuwahi kujua kwamba kuna gharama ya kuwa msanii tajika na mwenye hela, kwa akili yangu wakati huo nilidhani talanta ingenifungulia milango kwa urahisi. Ila ninachokijua mimi ni kwamba kwa msanii kama mimi ambaye alikataa kuingia biashara haramu na maswala ya ushirikina lazima nipambambane maradufu ili niafikie malengo yangu""anasema mwanadada huyo. Japo Petra anasema kwamba kama ambavyo kuna ulimwengu wa nuru na giza ni wajibu wa mtu mzima kuchagua anachotaka na kila chaguo lina gharama yake . Kando na hayo ya majaribio ya ulimwengu wa kisanii Petra pia amejipata akiwa katika mchakato wa kuondokea ndoa ambayo anaitaja kuwa sehemu ya machungu yake yaliopelekea yeye kuwa na sonona. Mwaka wa 2014 Petra alikutuna na mwanamume na kisha wakapendana . Wawili hao wakafaana na kuwa kama chanda na pete , ni mahaba ambayo yameangaziwa hata kwenye mitandao ya kijamii nchini Kenya , ila hadi mwaka wa 2020 kitumbua cha ndoa kilionekana kuingia mchanga . "" Wanawakei hutamani ndoa , nikiwa binti nilitamani ndoa , ila nilipoingia ndani yake nilianza kuelewa kwamba sio rahisi , mambo mengi yakitendeka na nikawa najipata na msongo wa mawazo uliyopitiliza, sonona ilinikumba nisijue wa kusema naye , njia rahisi ilikuwa kuondoka .""anasema Petra Kabla ya ndoa yake kupatwa na majaribio anakiri kwamba alishika mimba za kwanza tatu na  kujifungua watoto ambao walikufa muda mchache tu baada ya kujifungua , isipokuwa mwanawe wa nne aliyesalia hai. Petra Bockle (aliyezaliwa 14 Mei 1995) Kaunti ya Mombasa ni rapa, mtunzi wa nyimbo na mwimbaji mwenye asili ya Kenya na Ushelisheli. Petra Bockle alizaliwa na mama Mkenya na baba kutoka  Ushelisheli. Baba yake alikufa mwaka wa 2004, wakati Petra alipokuwa na umri wa miaka tisa, Alianza kujishughulisha na muziki wakati huu kama aina ya kuondoa sonona ya kumpoteza baba yake mzazi. Petra amefanya kazi na nyota wa kimataifa kama Bobby Valentino na Vybz Kartel , huku akitazamia kutanua talanta yake ya uimbaji wa kufoka au rap. Kama msanii wa kike Petra ana maoni kwamba wasanii wa kike hawapaswi kuvaa mavazi yanayoonesha maumbile yao kama njia ya kukubalika. Hisia zake zinatokana na harakati zake za muziki ambapo amejipata akishauriwa kuvaa nguo zenye kuonesha maumbile yake jambo ambalo hakubakiani nalo."	https://www.bbc.com/swahili/habari-60303747
entertainment	Mahojiano ya Oprah kwa Meghan na Harry: Fahamu umuhimu wa Binti mfalme Diana	"Mahojiano ya Oprah Winfrey na Mwanamfalme Harry na mkewe Meghan Markle yaliyogonga vichwa vyaa habari yalikuwa muhimu kwasababu kadhaa. Moja wapo ilikuwa ni mara ambazo marehemu mama yake Mwanamfalme Harry, Princess Diana alizitaja. Meghan Markle alisema alizungumza na mmoja wa rafiki za  bintimfalme Diana kuhusu kujiunga na familia yaa kifalme, ""kwasababu ... nani mwingine tena angeelewa ndani kuko vipi?"" Wanawake hao wawili walijiunga na familia ya Windsor na kuanza kuwa na nguvu kutoka siku ya kwanza, hivyobasi ulinganisho wao hauwezi kuepukika. Mwanamfalme Harry alisema katika mahojiano kwamba alihofia historia huenda ""ikajirudia"" kabla ya yeye na Meghan kuacha majukumu yao ya kifalme. Princess Diana alikuwa anachukuliwa mmoja kati ya wanawake maarufu duniani na kila mara taarifa zake zilikuwa zinaandikwa kwenye magazeti, kuhusiana na kazi yake ya kusaidia maskini na maisha yake binafsi. ""Diana alikuwa mfano wa kuigwa. Alitambuliwa kimataifa ,"" mwandishi na mtaalam katika nyumba ya Kifalme Katie Nicholl ameelezea BBC Radio 1 Newsbeat. Lakini alivyokuwa anaangaziwa na vyombo vya habari haikuwa kwa mtazamo mzuri kila wakati. ""Diana alikosolewa na vyombo vya habari. Alikuwa mtu maarufu kabisa duniani lakini wanahabari wapekuzi walikuwa wakimuandama kila sehemu ya maisha ya Mwanamfalme William na Harry,"" Nicholl amesema. Mwanahabari James Brookes anakubaliana na hilo. ""Wakati mwingine alikuwa na uhusiano mzuri na vyombo vya habari na walikuwa wanamuunga mkono. Wakati mwingine alilalamika kwama vyombo vya habari vilipenda kuingilia mambo ya watu. Ulikuwa uhusiano mchanganyiko,"" aliongeza. Diana alikuwa akifanya mahojiano binafsi ambayo yalipelekea wengine kufikiria kwamba alikuwa anatafuta umaarufu na kuvutia nadhari. Kwa upande wake, Meghan alifunga blogi yake binafsi alipojiunga na familia ya kifalme na mahojiano yake mengi kabla aliyofanya na Oprah Winfrey, yalikuwa ni kuhusu kazi za kusaidia maskini. 'Watu wanahoji maisha ya faragha waliodai ndio wanayotaka' Januari 2020, wanandoa hao walisema kwamba wanaacha kutekeleza majukumu ya kifalme baada ya kuangaziwa sana magazetini. Wakahamia Canada na baadaye California. Na siku za hivi karibuni ilitangazwa kwamba hawatarejea tena Uingereza kama wanaotekeleza majukumu yao ya  familia ya kifalme. Nicholl amesema kuwa mahojiano na Oprah ""yameweka wazi mengi kuhusu maisha yao ya sasa hivi kuliko walivyokuwa Uingereza."" Tangu walipoacha kutekeleza majukumu ya kifalme, wanandoa hao wamezindua podcast chini ya makubaliano na mtandao wa urushaji filamu wa Neflix na kufanya mahojiano na James Corden na Oprah Winfrey. ""Watu wanahoji kwamba wawili hao walihama Uingereza kwasababu walitaka maisha yenye faragha lakini 'Kwanini wanazungumza na James Corden na Oprah Winfrey na kutoa mengi hadharani kuhusu kijana wao?'"" Nicholl ameongeza. ""Wazo la kuondoka Uingereza na kuangaziwa sana na vyombo vya habari linaonekana kuwa lisilo na ukweli na watu wengi ambao sasa hivi wanamuona sana Harry na Meghan waliokuwa hawaonekani wakiwa Uingereza."" Harry alimwambia Oprah kwamba makubaliano ya Netflix na Spotify hayakuwa sehemu ya makubaliano lakini familia yake ""ilikuwa imekatisha ufadhili wa kifedha"" mapema mwaka 2020. ""Kila alipokwenda (Diana), kulikuwa na wanahabari wengi na wapiga picha wakiangazia kila hatua anayopiga,"" anakumbuka James Brookes. Brookes anaamini kuwa maoni ya Mwanamfalme Harry kuhusu vyombo vya habari aliangazia tangu wakati wa kifo cha Princess Diana. ""Mengi ya Harry na William kuhusu mtazamo wa vyombo vya habari ni hasi, machoni mwa Harry, mama yake alinyanyaswa na paparazzi,"" amesema. Princess Diana aliaga dunia katika ajali ya gari kwenye handaki nchini Paris Agosti 31, 1997. Mwanamfalme Harry wakati huo alikuwa na miaka 12 wakati huo. Dereva, Henri Paul, amekuwa akinywa pombe na gari yao ilikuwa inafuatiliwa na wapiga picha wasiri waliokuwa kwenye pikipiki. Baadaye, uchunguzi ulibaini kwamba Diana alifariki dunia kwasababu ya ""uzembe"" wa dereva na paparazzi. Mwaka 2017 katika makala iliyoandaliwa na BBC, Mwanamfalme Harry alizungumza kuhusu kifo cha mama yake na mchango wa wanahabari katika hilo. ""Nafikiri moja ya matukio magumu kuamini ni ukweli wa kwamba watu waliokuwa wanamfukuza hadi akatumbukia kwenye mtaro ndio haohao waliompiga picha wakati anaaga dunia akiwa kitu cha nyuma cha gari,"" alisema. Licha ya Mwanamfalme Harry kusema mwezi Oktoba mwaka 2019, Katie Nicholl anaamini kwamba ""Meghan hafuatiliwi au kunyanyaswa na paparazzi kama ilivyokuwa kwa Diana."" Hata hivyo, anafikiri pia Mwanamfalme amechoshwa na simulizi zinazomkosoa Meghan. ""Anavamia wanahabari ambao anaamini kuwa kila saa wanazungumza mabaya kumhusu mke wake,"" amesema. ""Kulikuwa na simulizi nyengine nyingi tu hasa kuhusu matumizi ikiwemo gharama za kuboresha nyumba yake ambazo zilisimamiwa na walipa kodi,"" aliongeza. Pesa hizo zilikuwa takriban dola milioni 3.3 ambazo baadaye wanandoa hao walizirejesha. Kuna wale wanaosema kwamba Meghan Markel alitaka kupata angalizo kwasababu tofauti na Princess Diana, yeye alikuwa maarufu kabla ya kuolewa na Harry. Ingawa Nicholl anapinga hilo. ""Nafikiri hata kama alikuwa na maisha ya kifahari kabla, huwezi kulinganisha hilo na kuwa ndani ya familia ya kifalme,"" amesema. ""Ndio, alikuwa na hadhi ya mtu maarufu lakini hakuwa mwigizaji wa ngazi ya juu sana kama vile Angelina Jolie au Nicole Kidman. Aliwahi kusema kwamba hajawahi kuangaziwa na umma kiasi hiki,"" aliongeza. Ni kweli kwamba watu wanahamu ya kujua kuhusu maisha ya Harry na Meghan lakini pia kuna mpaka wa kile kinachokubalika, mwandishi huyo anaamini. ""Kazi ya vyombo vya habari ni kuripoti kuhusu familia ya kifalme lakini lni lazima kuwe na usawa na bila upendeleo,"" aliongeza."	https://www.bbc.com/swahili/habari-56343006
religion	Mhindu akataa chakula alicholetewa na 'dereva Muislamu '	"Kampuni ya huduma za mtandaoni za kutafuta na kuwasilisha chakula nchini India -Zomato imesifiwa kwenye mitandao ya kijamii kwa jibu ililotoa kwa mteja wake wa dini ya Hindu ambae alikataa  kupokea chakula alichoagiza  kwasababu kililetwa na dereva aliyeonekana kuwa alikuwa ni  Muislamu. Akitumia mtandao wake wa  Twitter  mwanamme huyo anayejiiya  @NaMo_Sarkaar  aliwaambia wafuasi wake mtandao ni kuwa : "" Nimefuta huduma ya kampuni ya  @ZomatoIN  kwasababu walimtuma dereva ambaye sio  Mhindu  aniletee chakula, walisema hawawezi kubadilisha dereva na kwamba hawawezi kunirudishia pesa zangu baada ya kuwaambia sitaki tena chakula. Nikawaambia hauwezi kunilazimisha kuchukua chakula mlichoniletea sikitaki usinirudishie pesa futa oda ."" Alituma ujumbe wa pili kwa njia ya Twitter wa picha ya simu ya mazungumzo yake na huduma ya mteja kwenye app akiwataka wabadilishe dereva na kuelezea : ""Tuna shravanna sitaki chakula kutoka kwa  Muislamu ."" Shravan ni mwezi mtakatifu wa dini ya Hindu  uliotengwa maalumu kwa ajili ya muungu wa duni hiyo anayejulikana  kama Lord Shiva. @NaMo_Sarkaar alielezwa kwenye ujumbe  kuwa ingemgarimu rupia 237 sawa na dola  $3.44 iwapo angefuta oda ya chakula alichokuwa tayari amekiagiza ,  na angelipia garama hiyo katika eneo la  Jabalpur katikati mwa  India, wakati huo. Kwa hiyo aliamua kuhamishia malalamiko yake kwenye mtandao wa  Twitter,  lakini mtu anayeendesha huduma hiyo kupitia ujumbe wake wa Twitter kwenye ukurasa wa  @ZomatoIn   alituma ujumbe uliosema : ""Chakula hakina dini . Ni dini "", na ujumbe wake ukapendwa na maelfu ya watu ambao pia waliushirikisha kwa watu wengine. Muanzilishi wa kampuni Zomato  Deepinder Goyal  pia alitumia Twitter  kuunga mkono  msimamo wa kampuni yake , akisema: ""Tunajivunia wazo la India  - na wateja wetu watukufu wa tabaka mbali mbali na washirika. Hatuombi msamaha kwa kupoteza  biashara yoyote inayokuja kwa njia ya maadili yetu ."" @NaMo_Sarkaar aliwaambia wafuasi wake kuwa : ""@ZomatoIN  inatulazimisha kuchukua vyakula kutoka kwa watu ambao hatuwataki wala hawarejeshi pesa na hawaonyeshi ushirikiano  . Ninaondoa hii programu yao ya mtandao  na nitajadili suala hili na mawakili wangu."" Wakati wengi waliojibu ujumbe wa  Twitter wa  kampuni ya Zomato walionekana kuafiki namna ilivyomjibu mteja huyo, kwa ujumla amekabiliwa na kiwango kikubwa cha ukosoaji , huku wengine kupitia  Twitter wakimshauri kujipikia chakula chake mwenyewe,  hususani wakati huu wa mwezi mtakatifu wa Hindu. Mtumiaji wa Twitter anayetumia  @kskiyer alijibu ujumbe wa kwanza wa Twitter , akisema : ""Takataka kabisa. Kama unampenda sana  Shravan, pika nyumbani kwako, usiagize nje. Nae @Chandral_ alisema : ""Unamaanisha unayoyase au ? Je mpishi angekuwa Muislamu? Kama je yule aliyekuandalia oda yako angekuwa ni wa dini ya Sikh? Je kama wangeleta viungo kutoka kwa Mkristo ? Kutoka shambani hadi nyumbani kwako ,chakula kingekuwa hakijaguswa na mtu yeyote. Haupaswi kuwa unaaagiza chakula mtandaoni kama unahofu nacho."""	https://www.bbc.com/swahili/habari-49187205
business	Kampuni za mafuta za Total na Tullow zashindwa kuafikiana biashara	"Ujenzi wa bomba la kusafirishia mafuta kutoka Uganda mpaka bandari ya Tanga Tanzania umesitishwa. Hatua hiyo, kwa mujibu wa mashirika ya habari ya kimataifa ya Reuters na Bloomberg ni kufuatia kampuni ya uchimbaji mafuta ya Tullow kushindwa kuwauzia kampuni za Total ya Ufaransa na CNOOC ya Uchina vitalu  vya mafuta wiki iliyopita. Kampuni ya Total ndiyo inasimamia ujenzi wa bomba hilo lenye urefu wa kilomita 1,445. Tayari hatua za awali kuelekea ujenzi huo kama ramani, baadhi ya kandarasi na utanuzi wa bandari ya Tanga Tanzania zilishaanza. ""Shughuli zote za ujenzi wa Bomba la Mafuta Ghafi la Afrika Mashariki (East African Crude Oil Pipeline) ikiwemo kandarasi zimesitishwa mpaka hapo taarifa mpya itakapotolewa kutokana na kushindikana kwa mauzo ya visima,"" afisaa mmoja nchini Uganda ameiambia Reuters kwa sharti la kutotajwa jina. Makubaliano ya uuzwaji wa vitalu hivyo yalivunjika Agosti 29 kutokana na mzozo wa kodi na mamlaka za Uganda. ""Kuvunjika kwa makubaliano ya mauzo kunaleta suitafahamu juu ya nani atagharamikia kitu gani katika kuendeleza mradi huo, ambao ungekuwa na mfumo sawia wa umiliki kama ule wa vitalu vya mafuta,"" kwa mujibu wa afisa huyo. Uganda iligundua mafuta ghafi miaka 13 iliyopita, lakini uchimbaji wa kibiashara ulicheleweshwa kutokana na kutokuwepo kwa miundombinu, ikiwemo bomba la mafuta. Mradi wa ujenzi wa bomba hilo ulipangiwa kugharimu dola bilioni 2.5, kutoka Hoima. magharibi mwa Uganda mpaka bahari ya Hindi, Bandari ya Tanga Kaskazini mwa Tanzania. Njia ya kupitisha bomba hilo ilikuwa ni moja ya masuala yaliyogonga vichwa vya viongozi wa Afrika Mashariki mwaka 2016. Awali ilitazamiwa bomba hilo lingepitia nchini Kenya na kuishia kwenye bandari ya Lamu, kabla ya serikali ya Rais John Pombe Magufuli kutupa karata yake mezani. Baada ya vishindo na vita ya chini kwa chini, Uganda iliamua kupitisha mafuta hayo nchini Tanzania. Kwa mujibu wa Bloomberg, kampuni ya Total imegoma kutoa kauli yeyote juu ya usitishwaji wa ujenzi. Wakati huo huo, Raisi wa Uganda Yoweri Kaguta Museveni anatarajiwa kuwasili nchini Tanzania leo Alhamisi jioni. Kwa mujibu wa ratiba rasmi iliyotolewa na serikali ya Tanzania, Museveni anatarajiwa kuzindua jengo la Taasisi ya Mwalimu Nyerere kesho Ijumaa. Siku ya Jumamosi Museveni na Magufuli wanatarajiwa kuhudhuria kongamano la kwanza la biashara na uwekezaji kati ya Tanzania na Uganda. Bila shaka usitishwaji wa ujenzi wa bomba hilo utakuwa ni moja ya mambo ambayo Magufuli na Museveni watayaongea katika vikao vyao vya faragha na pia si ajabu jambo hilo likajitokeza kwenye kongamano Jumamosi."	https://www.bbc.com/swahili/habari-49578487
sports	Tetesi za Soka Ulaya Alhamisi 16.06.2022: Phillips, Pogba, Bale, Lukaku, Tarkowski, Vitinha, De Jong	Inter Milan wanatumai kumrejesha  mshambuliaji wa Ubelgiji Romelu Lukaku kutoka Chelsea. Lukaku anatamani sana kurejea Inter baada ya msimu mgumu akiwa na The Blues hivi kwamba atakatwa mshahara mnono. Chelsea bado wanataka ada ya mkopo kwa mchezaji huyo mwenye umri wa miaka 29, ambaye walimsajili kwa £97.5m kutoka kwa upande wa Serie A mnamo Agosti 2021. Inter wanajaribu kupunguza muda wao wa kuondoka wanapopata udhibiti wa fedha zao na hakuna makubaliano bado kuhusu saizi ya ada ya mkopo. Inafikiriwa kuwa makubaliano yatatimizwa kwa kuzingatia hamu ya Lukaku kurejea Italia. Lukaku, ambaye aliondoka Chelsea na kujiunga na Everton kwa pauni milioni 28 mwaka 2014, alirejea katika klabu hiyo ya Stamford Bridge kwa mkataba wa miaka mitano kutoka Inter msimu uliopita wa joto. Ada yake ilikuwa fupi tu ya rekodi ya uhamisho ya Uingereza ya £100m iliyolipwa na Manchester City kwa Jack Grealish. Lakini mkufunzi wa Chelsea Thomas Tuchel hakuwahi kutoa hisia kwamba Lukaku - ambaye alihama baada ya kuisaidia klabu hiyo ya Italia kushinda taji la Serie A mnamo 2020-21 - alifaa mtindo wake wa uchezaji anaoupenda zaidi. Mshambulizi huyo alifunga mabao 15 katika michuano yote akiwa na The Blues, na mabao manane katika mechi 26 za Premier League. Kiungo wa kati wa Leeds United na England Kalvin Phillips, 26, ameiambia klabu hiyo anataka kuondoka msimu huu ili kujiunga na Manchester City. (Football Insider) City wanaamini kwamba ofa ya takriban £45m-50m itaishawishi Leeds kumuuza, na inafikiriwa Phillips atashinikiza kuhama mara baada ya ofa kuwasilishwa. (Athletic) Wawakilishi wa kiungo wa kati wa zamani wa Manchester United Paul Pogba wanakaribia kukamilisha mkataba wa miaka minne kwa mchezaji huyo wa kimataifa wa Ufaransa, 29, kujiunga na Juventus kwa uhamisho wa bure. (Sky Sports) Juventus wanatarajia Pogba kusaini mkataba nao mwanzoni mwa mwezi ujao baada ya kufikia makubaliano ya maneno. (Guardian) Tottenham, Newcastle na Aston Villa ni miongoni mwa vilabu vya Ligi kuu ya England vinavyomfuatilia mshambuliaji wa Wales Gareth Bale, 32, ambaye ni mchezaji huru baada ya mkataba wake na Real Madrid kumalizika mwishoni mwa msimu huu. (Sun) Chelsea wameanza mazungumzo juu ya kurejea kwa mkopo Romelu Lukaku kwenda Inter Milan, lakini mshambuliaji huyo wa Ubelgiji, 29, atalazimika kukatwa mshahara. (Telegraph) Inter wana uhakika wa kufikia makubaliano ya kumnunua Lukaku, licha ya tofauti ya kiasi cha £4.3m katika tathmini ya ada ya mkopo ya vilabu. (Sky Sports) Everton wamekamilisha usajili wa beki wa Uingereza James Tarkowski, 29, kwa uhamisho huru kutoka Burnley lakini mpango huo hautarajiwi kutangazwa hadi mwisho wa Juni. (Liverpool Echo) Manchester United wanapigiwa upatu kumsajili kiungo wa kati wa Porto na Ureno Vitinha, 24, ambaye ana kipengele cha kuuzwa chenye thamani ya £34m. (Abola) Matumaini ya Chelsea kumsajili mlinzi wa Sevilla na Ufaransa Jules Kounde hayatakama licha ya mchezaji huyo mwenye umri wa miaka 23 kufanyiwa upasuaji wiki hii. (Standard) Arsenal bado wanaweza kumsajili kiungo wa kati wa Hispania Marco Asensio, 26, msimu huu huku mzozo kuhusu mshahara wake Real Madrid ukiendelea. (Sun) Asensio, ambaye amebakiza mwaka mmoja kwenye mkataba wake, angependa kusalia Real Madrid lakini anaamini anastahili nyongeza ya mshahara. (Marca) Real Madrid wanatumai kumsajili kiungo wa kati wa Borussia Dortmund na Uingereza Jude Bellingham, 18, licha ya ushindani kutoka kwa timu za Ligi kuu England za Manchester United na Liverpool kuhusu mkataba wa £78m. (Metro) Southampton wamefikia makubaliano na Manchester City kumsajili kipa wa Ireland Gavin Bazunu, 20. (90min). Bournemouth wanakaribia kumsajili beki wa West Ham Muingereza Ryan Fredericks, lakini Fulham pia wanamtaka mchezaji huyo mwenye umri wa miaka 29. (Football Insider)	https://www.bbc.com/swahili/61821403
business	Ni kwanini Tanzania imekosoa makadirio ya benki ya dunia ya ukuaji wa uchumi wake	"Taasisi ya takwimu nchini Tanzania imesema kuwa inaweza kutathmini takwimu za ukuaji wa uchumi wake wa mwaka 2018  baada ya Benki ya dunia kutoa takwimu zilizoonyesha kiwango cha chini cha ukuaji wa uchumi wa nchi hiyo. Waziri wa fedha wa Tanzania aliliambia bunge mwezi uliopita kuwa kiwango cha ukuaji wa uchumi kilikuwa ni  7% mwaka jana. Benki ya dunia ambayo ilitoa  hesabu zake kwa misingi ya data za taifa , matarajio ya mwaka 2019 ya ukuaji  wa kiwango cha  5.4% - pia  ilitoa kiwango cha chini cha ukuaji chini ya kile kilichokuwa kimekadiriwa na na serikali cha  7.1%. Albina Chuwa, mkuu wa Taasisi ya Taifa ya Takwimu (NBS),  ametetea njia zake na namna alivyofikia kiwango hicho, Reuters linaripoti. ""Tumekwenda kote nchini kukusanya data halisi ,  sio sawa na mtu ambaye anakaa Washington na kutengeneza sampuli za pato la ndani la nchi (GDP) kwa niaba yako,""alisema Bi Albina kulingana na Reuters ""Kwa madhumuni ya mipango ya taifa, tutaendelea kutumia data rasmi za asilimia 7.0."" Lakini maafisa nchini humo watakutana na wawakilishi wa Benki ya Dunia mwezi Agosti kuchunguza vigezo vilivyotumiwa na benki hiyo. ""Kwa hiyo tunaweza kupata matokeo mengine na tathmini ya takwimu ya pato jumla la ndani la nchi -GDP  ,"" alisema. Kwa mujibu wa Benki ya Dunia uchumi wa taifa la Tanzania ulikua kwa asilimia 5.2 mwaka 2018 kulingana na benki ya dunia iliosema katika katika ripoti yake kuu mwaka huu. Ukuaji wa mwaka uliopita uliathiriwa na kushuka kwa viwango vya uwezekazji, mauzo katika mataifa ya kigeni na ukopeshaji katika sekta ya kibinfasi, ripoti hiyo imesema. Kulinga na Reuters, data inayohusiana na matumizi, uwekezaji na biashara inonyesha kwamba ukuaji huo ulipungua mwaka 2018. Rais John Pombe Magufuli alianzisha mpango wa kuimarisha sekta ya viwanda baada ya kuchukua hatamu mwaka 2015, akiwekeza mabilioni ya dola katika miundo msingi, ikiwemo barabara ya reli, kufufua uchukuzi wa kitaifa wa angani pamoja na kiwanda cha umeme. Lakini hatua ya serikali kuingilia sekta ya uchimbaji wa madini pamoja na ile ya kilimo imesababisha kupungua kwa uwekezaji katika sekta hizo katika taifa hilo linalotajwa kuwa la tatu kwa ukubwa kiuchumi Afrika mashariki, ilisema ripoti hiyo iliochapishwa na Ruters. Kulingana na chombo hicho cha habari uwekezaji wa kigeni wa moja kwa moja umepungua maradufu tangu 2013, huku ukuaji wa mikopo katika sekta ya kibinafsi ukipungua na kufikia chini ya silimia 4 mwaka 2018, ikiwa ni kiwango cha chini cha wastani kati ya 2013-16. Ripoti hiyo ya benki ya dunia inajiri kufuatia ripoti ambayo haikuchapishwa ya hazina ya shirika la fedha duniani IMF mnamo mwezi Aprili ambayo pia ilihoji jinsi rais Magufuli anavyoendesha uchumi wa taifa. Uwekezaji wa kigeni wa moja kwa moja umepungua maradufu tangu 2013, huku ukuaji wa mikopo katika sekta ya kibinafsi ukipungua na kufikia chini ya silimia 4 mwaka 2018, ikiwa ni kiwango cha chini cha wastani kati ya 2013-16. Ripoti hiyo ya benki ya dunia inajiri kufuatia ripoti ambayo haikuchapishwa ya hazina ya shirika la fedha duniani IMF mnamo mwezi Aprili ambayo pia ilihoji jinsi rais Magufuli anavyoendesha uchumi wa taifa hilo. Katika ripoti yake, benki ya dunia WB imesema kuwa ukuaji wa kiwango cha uwekezaji ulishuka kwa sababu ya serikali kushindwa kuafikia malengo yake ya matumizi katika miradi ya maendeleo. Ripoti hiyo inasema kwamba uchumi huo unaweza kunawiri kwa asilimia 6 kufikia 2021 iwapo kutakuwa na uimarikaji wa wa sekta ya biashara, uwekezaji wa kigeni wa moja kwa moja mbali na uwekezaji mwengine wa kibinafsi, ilisema benki hiyo. Viashiria vingine vya kiuchumi pia vimeonyesha kupungua kwa kasi ya ukuaji wa uchumi. Upungufu huo uliongezeka hadi asilimia 5.2 ya pato la taifa katika mwaka uliokwisha Januari 2019, kutoka asilimia 3.2 mapema mwaka mmoja uliopita. Kwa upande mwengine , ujenzi wa reli ya kasi ya SGR na upanuzi wa bandari ya Dar es Salaam umesaidia kuimarisha thamani ya mauzo ya kigeni yanayoingia nchini kwa asilimia 7.8%, ilisema benki ya dunia. Benki ya Dunia imependekeza kuwa serikali inahitaji kupunguza athari za kiuchumi kupitia kuimarisha mazingira ya kibiashara na usimamizi wa fedha."	https://www.bbc.com/swahili/habari-49041923
entertainment	Habari katika Picha: Harusi ya kitamaduni ya mcheza filamu na mchekeshaji Williams Uchemba na Brunella Oscar	"Mchezaji filamu maarufu wa Nigeria, ambaye kwa sasa amegeuka kuwa mchekeshaji  Williams Uchemba amefanya harusi ya kufana ya kitamaduni na mpenzi wake  Brunella Oscar mwishoni mwa juma. Harusi yao ya kufana ilifanyika  Alor, Anambra state, ambako ni nyumbani kwa mpenzi wake  Brunella. Harusi hii imefanyika wiki kadhaa baada ya kumtaka   Williams Uchemba kumuomba uchumba  Brunella ambaye alimkubalia na picha za sherehe ya kumvisha pete ya uchumba zilitumwa kwenye mitandao ya kijamii na umma wa wafuasi wake wakawatakia kila la kheri katika safari yao ya mapenzi. Baadaye alifichua kuwa ndoa yao ya kidini itafungwa tarehe 21 Novemba 1, 2020 . Mke wa Uchemba ni daktari katika hospitali  ya Nigeria inayofahamika kama Hill York Medical. Williams Uchemba alianza kazi yake ya filamu akiwa na umri mdogo ambapo alipata umaariufu sana kwa filamu kama  'Beyond Belief' na  'The World of Riches.' Hivi karibuni alirejea kama mchekeshaji wa mitandao ya kijamii   ambapo amepata umaarufu zaidi  kwa wimbo wake wenye maneno  , ""I don't like what I hate."" Mwaka 2018, akiwa mchezaji wa filamu,  Williams Uchemba  alishinda tuzo la mtu binafsi anayehamasisha usaidizi wa jamii na tuzo ya kwanza ya Mitandao ya kijamii. Uchemba alimekuwa akifanya kampeni ya mitandao ya kijamii inayojulikana kama, 'Project One Million'  kwa lengo la kuwasaidia watu masikini kupata elimu na ujuzi  pamoja na  nyumba za garama nafuu. Mwaka  2018, alikabiliwa na sakata ya ufisadi baada ya mwanaharaka nchini Nigeria, Edafe Okoro kusambaza ujumbe ulioonesha madai ya Uchemba kwamba yeye ni balozi wa Umoja wa Mataifa. Edafe Okoro  alidai kuwa Uchemba alimuomba pesa kwa ajili ya kulipa ili aweze kuwekwa katika ujumbe wa vijana katika tukio la vijana la Umoja wa Mataifa nchini Marekani, akidai kuwa ni balozi wa Umoja wa Mataifa wa vijana. Kulingana na ushahidi wake aliokuwa ameurekodi katika simu uliosambazwa sana kwenye mitandao ya kijamii, Edafe  alimfahamisha mjumbe wa Umoja wa Mataifa wa vijana, Jayathma Wickramanayake na baadaye alitweet akisema kuwa hawakumpata mwakilishi wa Nigeria. Uchemba  alikanusha madai hayo kutoka kwa Edafe pamoja na madai kuwa alijifanya kuwa mjimbe wa Umoja wa Mataifa . Alisema ni kazi ya watu inayolenga kumharibia jina kupitia mitandao ya kijamii."	https://www.bbc.com/swahili/54971710
politics	Uchaguzi wa Uganda 2021: Je, ni kipimo cha mamlaka, nguvu na majukumu kwa Tume ya Uchaguzi?	Uchaguzi wa tano wa mfumo wa vyama vingi nchini Uganda unatarajiwa kufanyika tarehe 14 Januari 2021, ambapo Tume ya uchaguzi nchini humo inamulikwa kila kona na wananchi, taasisi za kiraia za ndani pamoja na waangalizi wa Jumuiya ya Kimataifa kuona nguvu, mamlaka na shughuli  za kusimamia uchaguzi huru na haki zinavyofanya kazi bila upendeleo au utageuka na kuandika historia mpya yenye 'kitanzi' kwa taifa hilo la Afrika mashariki. Maeneo yanayozingatiwa kuwa kipimo kwa Tume hiyo ni kusimamia taratibu na uendeshaji wa uchaguzi katika ngazi tofauti, uwazi wa shughuli za Tume katika uhesabuji wa kura na uwasilishaji na utangazaji wa matokeo, kusimamia kampeni zenye usawa, kuzingatia sheria na kanuni za uchaguzi bila upendeleo. Duru za kisiasa zinaonesha matumaini uchaguzi huu huenda utafuta taswira hasi iliyojengwa chini ya aliyekuwa Mwenyekiti wake, Mhandisi Badru Kiggundu ambaye aliongoza Tume hiyo kwa kipindi cha miaka 14 tangu mwaka 2002. Taswira ya Tume ya Uchaguzi imekuwa ikihusishwa na upendeleo kwa chama tawala NRM cha Yoweri Museveni ambaye anagombea muhula wa sita, huku wanasiasa wa vyama vya upinzani kuanzia zama za galacha Kizza Besigye hadi Bobi Wine wamejenga dhana kuwa Tume hiyo inafanya jitihada kukisaidia chama tawala na kudidimiza nguvu zao, hivyo uchaguzi huu ni muhimu kujenga taswira mpya ya Tume hiyo chini ya Mwenyekiti Jaji Simon Byabakama. Katiba ya Uganda ya mwaka 1995 inaipa mamlaka na nguvu kisheria Tume hiyo chini ya Ibara 16 ambayo imetaja majukumu, mipaka na nguvu zake katika shughuli za uchaguzi mkuu. Malengo makuu ya Tume hiyo ni kusimamia mchakato mzima wa demokrasia na utawala bora.  Kwa mujibu wa sheria imekabidhiwa majukumu yafuatayo; Mosi, kuendesha, kusimamia uchaguzi mkuu katika ngazi mbalimbali na kura za maoni. Pili, kuhakikisha inasimamia taratibu za uchaguzi huru na haki kama inavyoelekezwa na katiba ya nchi hiyo, pamoja na kuunga mkono ustawi wa demokrasia nchini humo. Tatu, kuandikisha na kutunza taarifa za wapigakura; kutenga nafasi za makundi maalumu na idara za uongozi. Kusajili, kuhifadhi na kuboresha taarifa katika daftari la wapigakura. Nne, Tume imeagizwa na sheria kutoa elimu ya uraia na mipango inayohusu masuala ya uchaguzi mkuu kupitia wadau, taasisi za elimu za umma na binafsi, asasi za kiraia. Tano, kutunga na kufundisha elimu kwa wapigakura na programu zinazohusu uchaguzi mkuu,kura za maoni pamoja na taratibu zake ili kuenzi demokrasia. Sita, kufanya tathmini na kutoa mapendekezo ya kutunga na kubadilisha sheria, taratibu na kanuni za uchaguzi kadiri inavyohitajika kulingana na mazingira na wakati. Saba, kusikiliza, kuendesha na kuamua mashauri yote yanayowasilishwa na wagombea kabla na wakati wa uchaguzi mkuu. Nane, kukusanya, kuchapisha na kutangaza matokeo ya uchaguzi ya ngazi zote kuanzia urais na wawakilishi wa majimbo. Tisa, kuajiri watumishi wa Tume na kutoa mafunzo kwa wasimamizi wote wa uchaguzi mkuu katika ngazi mbalimbali. Nafasi hizo hutangazwa kwa umma na kuwataka raia wenye sifa kuwasilisha maombi yao. Tume ya uchaguzi ni huru na haipokei maelekezo kutoka taasisi yoyote wakati wa kutekeleza majukumu chini ya Ibara 62 ya Katiba ya Uganda. Bunge linahakikisha linapitisha bajeti ya Tume ya uchaguzi kwa mujibu wa Ibara ya 66 ya Katiba. Mwenyekiti wa Tume ya Uchaguzi Uganda kwa sasa ni Jaji Simon Byabakama. Aliteuliwa kuongoza Tume hiyo Novemba 18, mwaka 2016. Mnamo Agosti 9 mwaka 2017 alikula kiapo cha kuwa Mjumbe wa Bodi ya Wakurugenzi ya Mamlaka ya Vitambulisho ya Taifa kwa mujibu wa sheria. Wakati Kizza Besigye akipambana na Yoweri Museveni katika chaguzi za mwaka 2001, 2006, 2011 na 2016 Tume ya Uchaguzi iliongozwa na Badru Kiggundu. Mwenyekiti huyo alikabidhiwa jukumu la kuongoza Tume hiyo mwaka 2002 na tangu hapo amesimamia chaguzi tatu ambazo chama cha NRM kilitangazwa kushinda dhidi ya Besigye. Uchaguzi wa mwaka 2021 utashuhudia mwenyekiti mpya wa Tume Jaji Simon Byabakama akijenga taswira mpya au kubomoa zaidi mbele ya umma na jumuiya ya Kimataifa. Mwenyekiti huyo anasimamia uchaguzi wa mwaka 2021 ukiwa wa kwanza kwake tangu alipochukua cheo hicho kutoka kwa Badru Kiggundu ambaye aliongoza kwa kipindi cha miaka 14, ikiwa ni mihula miwili kwa mujibu wa sheria. Mwenyekiti wa Tume huongoza kwa miaka 7 na endapo akiongeza muhula mwingine ndipo hufikisha miaka 14 madarakani, lakini mamlaka za uteuzi zinaweza kubadili mwenyekiti iwapo itaidhinishwa na Bunge. Kama zilivyo nchi zingine barani Afrika linapofika suala la uchaguzi mkuu, Uganda nayo imekuwa ikishuhudia malumbano makali juu ya mamlaka, nguvu na uaminifu wa Tume katika mchakato mzima wa demokrasia. Tafiti mbalimbali zinaonesha kuwa kumekuwa na uhaba wa uhuru katika Tume yenyewe na miongoni mwa viongozi wanaotajwa kukipendelea chama tawala NRM. Taswira waliyonayo baadhi ya wapigakura na wanasiasa wa upinzani kwa ujumla ni kutokuwa na imani juu ya mwenendo wa Tume kusimamia uchaguzi ulio huru na haki. Kuelekea uchaguzi wa mwaka 2016 asilimia 89 za kura za maoni zilitaka mabadiliko katika Tume na michakato ya uchaguzi mkuu. Badala ya kufanyika mabadiliko hayo mamlaka zinazohusika zilibadilisha nafasi ya mwenyekiti kutoka Badru Kiggundu hadi Jaji Simon Byabakama. Udanganyifu wa majina ya wapigakura na vituo vya kupigia kura na uhesabuji wake. Hali hiyo imetajwa kuwa ni udhaifu mkubwa kwa sababu unaruhusu mianya ya kuingizwa kura kutoka maeneo yasiyojulikana. Kuvunja taratibu na sheria za uchaguzi. Mwaka 2001, Kizza Besigye alishindwa kufurukuta katika Mahakama ya Rufani baada ya jaribio la kupinga ushindi wa Yoweri Museveni kukwama. Katika kesi hiyo ilielezwa Mahakamani hapo juu ya ukiukwaji wa sheria,taratibu na kanuni hali ambayo iliiweka Tume katika taswira hasi. Mwaka 2006 na 2011 kesi nyingine ya kupinga ushindi wa Museveni ilifunguliwa, licha ya Mahakama kukiri dosari za taratibu za uchaguzi, lakini haikufuta matokeo. Huo ulikuwa ushahidi wa udhaifu wa Tume kwa kuvunja Katiba ya nchi hiyo. Msuguano wa mwaka 2016 ndani ya mhimili wa Mahakama unatajwa kuwa huenda ukawa chachu ya kufanya uamuzi wa kupingwa matokeo ya uchaguzi mwaka huu ikiwa utatokea na kuwataka Majaji kusimamia sheria kwani katika chaguzi zote kesi zinapofunguliwa kumeibuliwa hoja nzito juu ya udhaifu wa Tume ya Uchaguzi. Tume hiyo imekuwa ikisisitiza kuwa uchaguzi huu utafanyika kisayansi na kwamba wagombea wanatakiwa kutumia vyombo vya habari kuwasiliana na wapigakura wao. Hoja hiyo imetajwa kuwa dhaifu na Tume haikuzingatia ukweli kwamba wagombea wa vyama vya upinzani na wale wa kujitegemea wamekumbana na wakati mgumu kutumia vyombo vya habari hivyo kuwakosa wapigakura wao wanaoishi maeneo ya vijijini. Duru za kisiasa zimetaja uamuzi huo kuwa ni chanzo cha kuwabana wagombea upinzani na kuonesha udhaifu wa Tume hiyo katika kusimamia haki zao. Kushindwa kukemea unyanyasaji unaofanywa na vyombo vya dola dhidi ya wagombea wa upinzani. Unyanyasaji,kukamatwa na kuwekwa rumande ni miongoni mwa mambo yanayofanyika huku Tume ikiwa kimya. Wapinzani kuzuiwa na vyombo vya dola kufanya mikutano ya kampeni kutokana na kuwekewa vizuizi vya polisi kwenye miji mbalimbali. Upande wa chama cha NRM hakijakumbana na mkono wa vyombo vya dola ambavyo vimekuwa vikiminya usawa katika kampeni za uchaguzi. Tume  imeshindwa kukemea vitendo vya Jeshi la Polisi kumsweka rumande mgombea wa chama cha National Unity Platform Robert Kyagulanyi 'Bobi Wine' na wafuasi wake. Licha ya kutokea maafa hivi karibuni taarifa za vyombo vya habari viliripoti kuwa takribani watu 50 walifariki dunia wakati wa kukamatwa mwanasiasa huyo Tume imeendeleza ukimya. Mlipuko wa ugonjwa wa corona umesababisha kubadilishwa kwa taratibu za mikutano ya kampeni za uchaguzi mkuu. Mathalani tarehe 26 Desemba mwaka 2020 Tume ya uchaguzi ililazimika kufuta ratiba za mikutano ya kampeni za uchaguzi kwa wagombea katika miji ya Mbarara, Kabarole, Luwero, Kasese, Masaka, Wakiso, Jinja, Kalungu, Kazo, Kampala na Tororo. Hatua hiyo ilikuja baada ya Wizara ya Afya na Tume ya uchaguzi kukubaliana kuwa njia pekee ya kukabiliana na maambukizo ya corona ni kudhibiti mikusanyiko na kufuta maelekezo ya awali kuwa wafuasi wanaohudhuria mikutano wasizidi 200. Tume hiyo imekuwa ikikabiliwa na ukata kutokana na bajeti hafifu. Bajeti ya Tume inapitishwa na Bunge, lakini kutokana na hali mbaya ya kifedha imekumbana na nakisi ambayo inaipa changamoto kutekeleza majukumu yake. Huduma hafifu za intaneti. Tume inalaumiwa kuweka utaratibu wa kisayansi ambao unaingilia uteuzi wa ndani wa wanasiasa wa vyama. Mpango wa 'uchaguzi wa kisayansi' wenye maana ya kutumia intaneti kupitia huduma ya Zoom kuchagua viongozi katika majimbo utakabiliwa na matatizo ya mawasiliano ya intaneti, miundombinu na umasikini hivyo ni dhahiri ni jambo lisilowezekana. Tume imesema uchaguzi kupitia Zoom unalenga kupunguza maambukizi ya corona. Hata hivyo wagombea na wanasiasa wa upinzani wanasema Tume hiyo inaweza kujifunza kupitia uchaguzi wa Malawi ambako maambukizi ni makubwa kuliko Uganda lakini walifanya uchaguzi wa marudio kwa njia ya kawaida, pia chaguzi za Burundi, Mali, Korea, Tanzania, Marekani na Ghana. Mpango huo umefikishwa Mahakama Kuu baada ya raia mmoja Joseph Kabuleta kufungua kesi kwa hoja kuwa unakiuka demokrasia. Mlalamikaji huyo anataka mpango wa Zoom ufutwe kwa vile haujashirikisha vyama vya siasa na kinyume cha sheria ya Bunge, Rais na inayounda Tume kwa vile unazuia haki na uhuru wa kujieleza wa wapigakura. Miaka 14 na kusimamia chaguzi tatu ni kipindi kirefu kwa Mwenyekiti wa Tume ya Uchaguzi. Muundo wao ni ule wa muhula wa miaka 7, ambapo kwa ujumla wa mihula yote amesimamia chaguzi tatu za mwaka 2006,2011 na 2016. Matokeo aliyotangaza katika chaguzi zote tatu alizosimamia yalitajwa mbele ya Mahakama kuwa kulikuwa na ukiukwaji wa sheria, taratibu na kanuni za uchaguzi. Hii ina maana uenyekiti wake ulifuga taswira mbaya ambayo ilielezwa mahakamani lakini mara zote hakujiuzulu wala mamlaka za uteuzi hazikumwondoa. Hilo peke yake linaonesha taswira ya Tume hiyo kulinda maslahi ya chama tawala NRM. Kwa mantiki hiyo Mwenyekiti mpya Jaji Byabakama  anatakiwa kuonesha tofauti na aliyepita ili kuwapa imani wananchi wa Uganda na wanasiasa wa vyama vya upinzani. Pia utaonesha uhuru wa Tume na kuthibitisha haipokei maelekezo kutoka taasisi yoyote.	https://www.bbc.com/swahili/habari-55526370
entertainment	Huyu ndiye ''Kizz Daniel'' msanii nyota aliyeshindwa kutumbuiza Tanzania	"Na David Nkya BBC  Swahili Dar es Salaam Katika mitandao ya kijamii mambo mengi sana yalitokea mwishoni mwa juma lililopita katika eneo la Afrika Mashariki. Pamoja na kwamba uchaguzi mkuu wa Kenya ndio suala linalojadiliwa kwa upana zaidi katika Eneo zima la Afrika Mashariki na maeneo mengine duniani, katika suala la burudani pia yalikuwepo mengi ikiwemo tamasha kubwa la Yanga, baadae likafuata la Simba. Lakini bila shaka kuna kitu ambacho unatamani nikigusie mbali na hayo niliyoyataja hapo juu, eheee! Hicho hicho. Wengi wanamfahamu kama Kizz Daniel ama Vado, lakini kama yalivyo majina mengine ya kinijeria, jina lake halisi ni refu kidogo alizaliwa Mei 1, 1994 na kupewa jina la Oluwatobiloba Daniel Anidugbe. Oluwatobiloba ni jina la Kiyoruba analopewa mtoto wa kiume likiwa na maana ya ‘’ Mungu ni mfalme mkuu’’. Akiwa amesainiwa na G-Worldwide Entertainment chini ya jina la kisanii Kiss Daniel, alitoa wimbo wake wa kwanza, ""Shoye,"" Mei 2014 kabla ya kujizolea umaarufu nchini Nigeria kwa kuachia wimbo wake wa pili ""Woju."" Alitoa remix ya wimbo huo hivi karibuni akiwashirikisha nyota wengine kama Tiwa Savage na Davido. Mwaka 2018, kulikuwa na uvumi kwamba mwimbaji wa YEBA, Oluwatobiloba Anidugbe hatimaye amekubali shinikizo kutoka kwa lebo yake ya zamani ya G-worldwide kuachia jina lake la stejini. Kufuatia ugomvi huo, Tobi ambaye alikua maarufu kwa jina la Kiss Daniel akabadilisha jina la kisanii kwenye majukwaa yote baada ya lebo yake ya zamani kusisitiza kuwa lazima aache kutumia jina hilo, na hapo ndipo ‘’Kizz Daniel’’ ilizaliwa na kutamba zaidi kimataifa. Kufikia 2022, alikadiriwa kuwa na utajiri unaofikia dola milioni 4.5. Ameshinda tuzo mbalimbali ikiwemo City People Music Award, Nigeria Entertainment Awards for Afropop, The Hedies Award for Hiphop na nyinginezo nyingi. Novemba 2017, Kizz Daniel alitangaza kutengana na lebo yake ya rekodi, G-Worldwide na kuunda lebo yake iitwayo FLYBOY I.N.C. Alishtakiwa kortini na lebo yake ya zamani ya rekodi lakini hakupatikana na hatia. Machi 27, 2022, mwimbaji huyo alimtambulisha mama wa watoto wake ambaye hata hivyo hakutaja jina lake. Aliweka picha wakiwa wawili na kumtakia siku njema ya kina mama duniani. Hii ilikua mara ya kwanza kwa Kizz Daniel kumuonyesha mpenzi wake ambaye hata hivyo alijifunika kwa barakoa hivyo sura yake haikuonekana vizuri. Baadhi ya wafuasi wake wa kike walionyesha hysia tofauti kwa kuwa miongoni mwao wamekua wakimtaka kimapenzi mara kwa mara, linasema jarida la ``The Will’’ la nchini Nigeria. Nyota huyo wa muziki alifanikiwa kupata mapacha watatu mwezi Mei 2021, lakini mmoja alifariki siku nne baadaye kama ilivyofichuliwa na mwimbaji huyo alipoweka picha ya kwanza kabisa na Jelani na Jalil kwenye Instagram. “Mungu alinibariki na wavulana 3 kitambo Jamal, Jalil na Jelani’’ hii ikiwa ni  Siku 4 baada ya kumpoteza mwanae Jamal. Kwa sasa Kizz Daniel anatamba zaidi na wimbo wa ``Buga’’ aliouachia May 4, 2022 ambapo video yake aliyomshirikisha msanii mwingine nyota Tekno imefikisha watazamani milioni 44 katika mtandao wa Youtube baada ya kuwekwa kwa June 22, 2022. Katika mahojiano na blogu moja iitwayo Sunday Scoop, Kizz alisema neno ``Buga’’ maana yake ni kuonyesha mafanikio baada ya kupambana kwa muda mrefu. ``Wengi hawafahamu nilipotoka, namna nilivyopambana kimuziki’’ alisema Kizz Daniel. Kizz anasema wimbo huu umemtambulisha zaidi kimataifa na kumfanya kupanda katika majukwaa mbalimbali nje ya Nigeria ili kuweza kutoa burudani. Vyombo vingi vya habari barani Afrika na sehemu nyingine duniani viliripoti kukamatwa na Polisi nchini Tanzania kwa msanii Kizz Daniel, kosa kubwa likiwa ni kutoonekana ama kushindwa kuburudisha watu waliojitokeza usiku wa Agosti 8 jijini Dar es Salaam. Matokeo ya yeye kushindwa kupanda stejini yalisababisha vurugu na watu kurusha chupa na kuharibu vifaa mbalimbali katika ukumbi wa ``Next Door Arena’’ uliopo Dar es Salaa. Yeye Kizz anasema sababu kubwa ya kushindwa kupanda stejini ni kutokana na kukosa nguo za kutumbuiza baada ya begi lake la nguo kushushwa kimakosa nchini Kenya badala ya Tanzania. ""Nilipofika Nairobi kutoka Kampala ndege niliyotakiwa kuunganisha nayo ilikua imeshaondoka, nilikaa Nairobi kwa saa nane, nikapata ndege nyingine saa mbili na nusu Usiku, Nilipofika Dar tuligundua kwamba vitu vyangu vimesahaulika, wakasema watanitumia’’ alisema Kizz Daniel alipokua akiomba radhi kwa mashabiki zake. ""Waandaaji wa onyesho langu walinihakikishia kwamba ningepata vifaa vingine, nilijaribu kuwasiliana na wabunifu wa mavazi wa hapa ili kupata nguo, lakini haikufanikiwa, tukakubaliana na waandaaji kwamba tutaandaa onyesho jingine’’ aliongeza Kizz Daniel. Kizz Daniel anasema kwamba alikwenda kuhojiwa na polisi na wala hakukamatwa na hiyo ilikua salama kwake kwani mashabiki walikua na hasira kali juu yake. Hii ni baada ya video yake akiwa amejifunika usoni chini ya uangalizi wa polisi kusambaa sehemu mbalimbali duniani. Katika video hiyo, Kizz Daniel anasindikizwa na polisi wa Tanzania kwenye gazi la wazi, huku mtu mmoja akisema, ""Kizz Daniel, utaingia gharama kwa hilo. Utaingia gharama kwa kweli. Umesababisha uharibifu katika nchi hii. Lazima uingie gharama kwa ajili yake."" Mratibu wa SUMMER AMPLIFED pia aliomba radhi kwa umma katika taarifa yake. Ilisema, ""Big Step Consultancy inapenda kuomba radhi kwa umma kwa kile kilichotokea kwenye tamasha la SUMMER AMPLIFIED linalotarajiwa kufanyika Jumapili, Agosti 7, 2022, ambapo msanii maarufu Kizz Daniel (aliyelipwa fedha zake zote) alishindwa kutumbuiza kama ilivyopangwa."" Hata hivyo tiyari ameahidi kuburudisha mashabiki zake bure siku ya Ijumaa Agosti 12, ili kuweza kufidia hasara walizopata na kusema ataanza kwa kuomba radhi kabla ya kutumbuiza. Hii ni mara ya pili kwa mwimbaji huyo kushindwa kutumbuiza kwenye tamasha ambalo lililua likisubiriwa kwa hamu na mamia ya mashabiki zake. Mwezi uliopita aliwafanya mashabiki kusubiri kwa saa nyingi kwenye tamasha lake la DMV huko New York lakini baadaye alilaumu kutoshiriki kwake kwamba kulisababishwa na changamoto za uhamiaji."	https://www.bbc.com/swahili/articles/cxxplr900wxo
health	Virusi vya corona: BBC Africa Eye yabaini jinsi corona inavyoathiri maisha Sierra Leone	Sierra Leone ilikuwa ni moja ya nchi zilizoathiriwa vibaya  wakati  mlipuko wa ugonjwa wa Ebola ulipoyakumba mataifa ya Magharibi mwa Afrika  mwaka 2014. Sasa inakabiliana na virusi vya corona. Mtu wa kwanza alithibitishwa kupata maambukizi tarehe 31 Machi na tangu wakati huo idadi ya maambukizi imekua ikiongezeka. Tyson Conteh  ni mtengenezaji wa filamu  katika  mji wa Makeni uliopo kaskazini mwa  Sierra Leone. Aliangazia mlipuko wa Ebola kwa ajili ya  BBC Africa Eye katika Makala iliyoitwa Standing Among The Living  na sasa anaandaa msururu wa video kwa ajili ya BBC Africa Eye akionesha ni jinsi gani jiji lake linakabiliana na virusi vya corona. Katika awamu ya nne, ya video hizi, tunaangalia namna athari za amri ya kutotoka nje  nchini humo ilivyoathiri uwezo wa watu kujilisha. Tyson anakutana na kikundi cha wafanyabiashara ya ngono wanaoamini nja inaweza kumuua mtu haraka kuliko virusi vya corona na kwahiyo wanaendelea kufanya kazi. Waandaaji: Imeongozwa na Tyson Conteh  na Video imechuliwa na  Chernor Mustapha Thoronka (Justice), The Future View Media Centre katika  Makeni. Imetengenezwa na kuhaririwa na Jerry Rothwell  na Sam Liebmann, Metfilm Production. Muziki umetolewa na Purple Field Productions PFP.	https://www.bbc.com/swahili/habari-53056661
sports	Je Ubora alioanza nao Pogba utaibeba Man United?	"Mabao matatu aliyoweza kufunga Bruno Fernandes yamemfanya kuwa mchezaji wa bora wa mechi ya ligi kuu Uingereza ambayo Manchester United waliweza kufunga 5-1 dhidi ya Leeds katika dimba la Old trafford, lakini Paul Pogba alionekana kuwa ni mwenye msaada kwenye mechi hiyo. Kwa kipindi sasa hakukuwa na mjadala kuhusu ubora wa Fernandes ndani ya Old Trafford tangu ajiunge akitokea Sporting Lisbon Januari, 2020, huku kwa Pogba pengine ndio matumaini yapo tofauti zaidi. Siku ya Jumamosi jina la Graeme Souness lilionekana kuvuma zaidi ikiwa ni moja ya ujumbe kwa nyota huyo wa zamani wa Liverpool na Scottland ambaye ametumiwa kama mfano baada ya msaada aliokuwa akiutoa Pogba kwenye mechi hiyo. Katika utafutaji wa magoli matano, Jina la Pogba limeingia kwenye orodha ya wanaume saba ambao walionekana kuwa na msaada mkubwa katika mechi ndani ya ligi kuu ya Uingereza na hii inamfanya kuwa mchezaji wa kwanza akitokea Manchester United , msaada wa Harry kane uliopelekea magoli 5-2 dhidi ya Southampton septemba 2020. ""Watu wanaongelea ubora wa Paul,"" Amesema  Fernandes, ""lakini ubora wake haujadiliwi. Tunafahamu fika anachokifanya na umuhimu wake. ""Paul ni mchezaji mwenye umuhimu mkubwa kwetu. Ili tupate ushindi kama wa leo tulimhitaji sana."" Ni jambo la kushangaza kwamba katika mchezo mmoja Pogba ameweza kuweka tofauti ya kimahesabu ya kuisaidia timu ukilinganisha na mechi tatu za msimu wa uliopita. Pasi ya kwanza ya wazi aliyopewa Fernandes ilikuwa ngumu kutafsiriwa na Pascal Struijik  na kumfikia  Mason Greenwood, pasi fupi kwa Fernandes kwa mminyio wa chini alioutoa kwa mguu wake wa kushoto kueleke kwa Fred katika nafasi ya kukamilisha mzunguko wao. Mchanganuo wa mchezo mmoja unamuweka Pogba juu kwenye orodha ya wachezaji wenye ushawishi mkubwa ulimwenguni. Tatizo ni kwamba licha ya kufikia viwango hivyo bado raia huyo wa ufaransa ameonekana kuwa hawezi kuwa na mchango zaidi kwenye mechi. Ndio maana kumeonekana kuwepo kwa mazungumzo mengi katika majira ya joto kama wangemuuza mchezaji huyo ambaye aliingia Manchester United kwa dau la £89m akitokea Juventus mwaka 2016 - kwa mara ya pili - huku mkatana wake ukisalia mpaka kipindi kijacho cha joto. Kwasasa Lionel Messi ameshakamilisha usajili wake . Paris St-Germain  ikiwa ndi klabu pekee yenye hadhi kutokana na uwezo wake wa kifedha na kimatamanio wa kukamilisha usajili katika dirisha hili la sasa. Lakini ujio wa Messi nchini Ufaransa unamaana kuwa hawatomtaka mchezaji mwingine yoyote na hii inamfanya Pogba kusalia kwenye timu yake ya sasa. Mazungumzo yanaweza kuendelea juu ya hatma ya mchezaji huyo huko mbeleni, na chaguzi zilizokubalika kwa muda mrefu zimesalia mbili . Ama Pogba ataondoka msimu ujao wa joto kama mchezaji huru-wakala wake  Mino Raiola alitumia mbinu hiyo hiyo kwa mchezaji  Gianluigi Donnarumma msimu uliopita aliondoka AC Milan kwenda PSG - au atasaini nyongeza ya faida na kukaa na Manchester United. Kocha wa Manchester United  Ole Gunnar Solskjaer ameonekana kuchoshwa na mazungumzo yanayomhusu mchezaji huyo licha ya kwamba alifuatwa mara mbili, katika mkutano wake na waandishi wa habari alijaribu kukimbia maswali na kubainisha kuwa kwa sasa anaangalia kwa undani namna kikosi chake kinavyocheza. ""Paulo ana maono na ameonyesha viwangoo bora zaidi,"" alisema. ""Nimevutiwa sana na viwango vyake sanjari na utayari wake pia. Anaonekana yuko tayari kusonga nasi. ""Miezi 18 iliyopita imekuwa ya kushangaza - mwingiliano pekee umekuwa kupitia vyombo vya habari na kutazama mechi kwenye runinga ili kurudisha umoja wetu kwa mashabiki. Hii ndio Manchester United halisi. Hivi ndivyo nilivyoiwezesha timu kupitia  Edinson [Cavani ] na akasema huwezi kuondoka baada ya msimu mmoja bila mashabiki. Kujibu swali lako 'ndio'. "" Swali ni Je? Mashabiki wanaorudi wanaweza kuwa wanafanya kumshawishi Pogba kusalia klabuni hapo. Inaweza isiwe sibabu mojawapo, Fedha iliyowekwa huenda ndio inaweza kumaliza mazungumzo ya mchezaji huyo mwenye miaka 28 na kuamua kitakachotokea hapo baadae."	https://www.bbc.com/swahili/habari-58221147
business	Siri za kimkakati na kiuchumi za Taiwan zilivyo muhimu kwa mataifa yenye nguvu	"Mara tu baada ya Spika wa Baraza la Wawakilishi la Marekani Nancy Pelosi kutua Taiwan, maoni ya papo hapo kutoka China yalikuwa kwamba 'wale wanaocheza na moto wataungua.' Pelosi ndiye afisa wa ngazi ya juu zaidi wa Marekani kuzuru kisiwa hicho (Taiwan) katika kipindi cha miaka 25 iliyopita. Alikaa Taiwan kwa chini ya saa 24. China imesema inaiona ziara hiyo kama ukiukaji mkubwa wa mamlaka yake na changamoto kwa kanuni ya 'Sera ya China Moja'. Ikiwa ni kisasi cha kwanza kujibu ziara hiyo, China ilitangaza mazoezi ya kijeshi kuzunguka Taiwan ambayo ni pamoja na utumiaji wa makombora mazito. China inakiona kisiwa hicho (Taiwan) kama jimbo la waasi ambao hivi karibuni au baadaye litaunganishwa tena nchini China, hata ikiwa itabidi kufanywa kwa nguvu. Lakini Taiwan, kwa upande mwingine, inajiona kuwa nchi huru, yenye serikali ya kidemokrasia, licha ya kwamba Taiwan haijawahi kutangaza rasmi uhuru wake kutoka kwa China. Ziara ya Nancy Pelosi imefanyika huku kukiwa na mvutano mkubwa kati ya Washington na Beijing na hali ambayo China imeanzisha mashambulizi kadhaa ya anga na majini kwenye kisiwa hicho kilichopo jirani. Hali hii inatia wasiwasi kwa sababu Taiwan ni mdau mkuu wa kimataifa ambaye hatima yake itaathiri siasa za kimataifa na uchumi. Umuhimu wa Taiwan umechambuliwa hapa chini. Kisiwa hiki kipo kilomita 120 hivi kutoka pwani ya kusini mashariki mwa bara la China. Ni eneo la bahari ambapo china, nchi ya pili duniani yenye nguvu kiuchumi imependekeza kupanua utawala wake katika miaka ya hivi karibuni. Taiwan haswa ni sehemu ya kile ambacho wataalamu wanakiita 'kisiwa cha kwanza'. Zeno Leoni, mtaalamu wa masuala ya kimataifa, ulinzi na uhusiano wa Sino-West katika Chuo cha King's College London, aliiambia BBC: ""Ni aina ya kizuizi cha kijiografia kinachoanzia kusini mwa Japani kupitia Taiwan na Ufilipino hadi Bahari ya Kusini ya China. huenda Ni dhana ya enzi ya Vita Baridi.' Maeneo katika 'msururu huu wa kwanza wa visiwa' ni washirika wa Marekani na ni muhimu kwa sera yake ya kigeni. ""Yeyote anayecheza na moto ataungua"": Xi Jingpin amuonya Biden kuhusu Taiwan Nancy Pelosi: Kwa nini ziara ya Spika wa bunge la Marekani Taiwan inaikera China? Hakika, China imekiri kuhisi 'imezingirwa' kutoka kwa mtazamo wa kimkakati, anasema Leoni. Iwapo Taiwan ingekuwa sehemu ya China, wataalamu wengi wa nchi za Magharibi wanaamini kuwa China ingekuwa huru kupanua mamlaka yake katika eneo la Pasifiki na kutishia kambi za kijeshi za Marekani kama vile Guam na Hawaii. ""China tayari ina ushawishi mkubwa wa kijeshi katika Bahari ya Kusini ya China, lakini ikiwa pia ina Taiwan, inaweza kuongeza ushawishi wake wa majini na kupata udhibiti kamili wa eneo hilo,"" anasema Leoni. Suala ambalo  huenda likawa na athari katika biashara ya kimataifa.' Anasema kuwa 'Taiwan ni kiungo cha China kujilinda dhidi ya mzozo wowote wa kijeshi katika Bahari ya Kusini na Mashariki. Hata hivyo, China imesisitiza kuwa nia yake katika eneo hilo ni ya amani tu. Uchumi wa Taiwan una umuhimu mkubwa sana. Kuanzia simu mahiri, kompyuta za mkononi, saa na vifaa vya michezo, vifaa vingi vya kielektroniki tunavyotumia kila siku duniani kote hutumia chip zilizotengenezwa Taiwan. Kampuni moja, Taiwan Semiconductor Manufacturing Company (TSMC), inahudumu nusu ya soko la kimataifa katika sekta hii. Katika mwaka wa 2021, TSMC ilikadiriwa kuwa na thamani ya karibu dola bilioni 100. Iwapo Taiwan ingeungana na China, Beijing ingepata udhibiti wa mojawapo ya sekta muhimu zaidi duniani. ""Baadhi ya wachambuzi wanasema kuwa China ipo nyuma katika maendeleo ya chip na vifaa maalum vya kompyuta na itachukua takriban miaka 20,"" Leoni anasema. Hii ni moja ya udhaifu wake na hatua nyingine ya mvutano.' Ikiwa China itafanikiwa kuvipata vitu hivi kutoka  kwa Taiwan, kutakua na matokeo makubwa sana ndani ya siku za hivi karibuni. ""China na Marekani zinashindana kuendeleza teknolojia hizi,"" anasema Leoni. Ikiwa vifaa hivi maalum vya Taiwan vitaangukia mikononi mwa Wachina, nchi za Magharibi zinaweza kupoteza nafasi yake kuzipata, na watalazimika kuzalisha wanazohitaji wenyewe, na bei zitapanda sana. Huu ni mwelekeo ambao unaweza kuendelezwa katika tasnia nyingine pia hadi Magharibi itakapokuza minyororo mingine ya usambazaji na uwezo wa uzalishaji. Vyanzo vya kihistoria vinaonyesha kuwa kisiwa hicho kilikuwa chini ya udhibiti wa Wachina katika karne ya 17 wakati nasaba ya Qing ilipochukua utawala wake. Kisha mwaka wa 1895, baada ya kushindwa katika Vita vya Kwanza vya Sino-Kijapani, walikabidhi kisiwa hicho kwa Japani. Baada ya Japan kushindwa katika Vita vya pili vya dunia, China iliikalia tena Taiwan mwaka 1945. Lakini vita vya wenyewe kwa wenyewe vilizuka katika ardhi ya China kati ya vikosi tawala vya Nationalist vikiongozwa na Chiang Kai-shek na Chama cha Kikomunisti cha Mao Zedong. Wakomunisti walishinda mwaka 1949 na kuchukua udhibiti wa Beijing. Chiang na wajumbe waliosalia wa serikali yake ya Kuomintang (KMT) walikimbilia kisiwa cha Taiwan mapema mwaka wa 1949 na kutangaza 'Jamhuri ya Uchina' katika eneo hilo, wakidai kwamba bado walikuwa serikali halali. Takriban watu hawa milioni 1.5, wanaoitwa Wachina wa bara, walitawala siasa za Taiwan kwa miaka kadhaa ingawa walikuwa asilimia 14 tu ya idadi ya watu. Baada ya kurithi utawala sambamba na kufahamu ukweli na shinikizo kutoka kwa jamii inayoipinga serikali na harakati changa ya kidemokrasia, mtoto wa Chiang Chiang Ching-kuo aliruhusu mchakato wa kidemokrasia kustawi katika kisiwa hicho. China hutumia historia kusema kwamba Taiwan ilikuwa mkoa wa Uchina, lakini WaTaiwan wengi pia wanatumia historia kudai kwamba hawakuwahi kuwa sehemu ya serikali ya kisasa ya China, ambayo ilianzishwa mara ya kwanza baada ya mapinduzi ya 1911. Wala Jamhuri ya Watu wa Uchina, iliyoanzishwa na Mao Zedong mnamo 1949. Nchi nyingi za Magharibi ziliitambua Jamhuri ya China iliyoanzishwa na Chiang nchini Taiwan kuwa serikali pekee halali, lakini mwaka 1971, Umoja wa Mataifa ulianzisha uhusiano wa kidiplomasia na Jamhuri ya Watu wa China mjini Beijing. Tangu wakati huo, idadi ya nchi zinazoitambua serikali ya Taipei imepungua hadi 15 pekee. Nyingi ya nchi hizi ziko Amerika Kusini na eneo la Karibea ambako serikali hii inaungwa mkono zaidi. Kwa kuzingatia pengo kubwa kati ya misimamo ya China na Taiwan, nchi nyingi zimetambua hali ya kutatanisha ambayo Taiwan inakaribia kuwa na sifa ya taifa huru, ingawa mfumo wake wa kisheria bado haujafahamika. Nguvu za kijeshi za China ni kubwa maradufu kuliko za Taiwan. Ndio maana baadhi ya wataalam wa nchi za Magharibi wanaamini kwamba Taiwan inaweza kuzuia uvamizi wa Wachina kwa kiasi kidogo sana hadi msaada wa kigeni upatikane. Usaidizi huu unaweza kuwa wa mauzo ya silaha ya Marekani kwa Taiwan. Hadi sasa, sera ya Washington ya 'utata wa kimkakati' haijafahamika iwapo Marekani ingeilinda Tiwan au la katika tukio la shambulio, na kama ni hivyo, ni kwa njia ipi. Kidiplomasia, Marekani kwa sasa inafuata sera ya 'China Moja', ambayo China iko chini ya utawala wa kisheria wa Beijing. Kwa hivyo Marekani ina uhusiano wa kidiplomasia na Beijing badala ya Taipei. Lakini mwezi Mei, Rais wa Marekani Joe Biden inaonekana alisisitiza msimamo huu na kusema kwamba ikiwa ni lazima, ataitetea Taiwan kijeshi."	https://www.bbc.com/swahili/articles/c72d18vgrm3o
religion	Papa Francis amtangaza kadinari Newman kuwa mtakatifu mpya	"Kadinari John Henry Newman ametangazwa kuwa mtakatifu  na kanisa katoliki, katika maadhimisho ya misa iliyoongozwa na papa Francis hii leo huko Rome, Italia. Misa ya wazi ilihudhuriwa na maelfu ya watu waliokuja kwenye hija. Kadinari Newman, ambaye alifariki huko  Birmingham mwaka 1890, ni muingereza wa kwanza kutangazwa kuwa mtakatifu kwa kipindi cha takribani miaka 50. Mwana mfalme Wales alijumuika katika misa hiyo ambayo ilikuwa inawatambua wanawake wengine wanne kuwa watakatifu. Mama Mariam Thresia kutoka India, Marguerite Bays kutoka Uswizi, Mama Giuseppina Vannini kutoka Italia na sista aliyezaliwa  Brazili Dulce Lopes Pontes walikuwa wanatambuliwa pia kuwa watakatifu katika misa hiyo. Maelfu ya waingereza walisafiri mpaka Rome ili kusheherekea utambulisho huo. Carol Parkinson, katibu wa marafiki wa Newman kutoka mji wa  Birmingham, anasema kuwa kutangazwa kwa mtakatifu huyo ni kwa kipekee na imekuwa siku ya hisia kubwa kwao. ""Uadilifu wake, urafiki wake, uaminifu pamoja  na bidii aliyoweka katika kazi yake ni  mfano mzuri wa kuigwa na kila mtu"", alisema. Kadinali Newman alizaliwa  mjini  London mwaka 1801, alisoma chuo cha  Trinity College na Oxford. Alikuwa anatarajiwa kuwa padri wa kianglikana lakini alibadili dini na kuwa mkatoliki mwaka 1845. Newman amesifika kwa miujiza miwili , muujiza wa kwanza ni kumponya mgonjwa wa uti wa mgongo wa kium na kumponya mwanamke aliyekuwa aachi kutokwa damu."	https://www.bbc.com/swahili/habari-50033017
politics	Tanzania: Waziri wa maliasili aonywa na rais	"Rais wa Tanzania, John  Magufuli ametoa angalizo la muda wa siku 5 kwa waziri wa Maliasili na Utalii Dkt. Hamisi Kigwangalla pamoja na Katibu Mkuu wa wizara hiyo Prof. Adolf Faustine Mkenda kuondoa tofauti zao katika kazi vinginevyo atatengua uteuzi wao. Rais Magufuli ametoa agizo hilo leo tarehe 31 Desemba, 2019 alipokuwa akizungumza na maafisa na Askari wanyamapori na hifadhi ya misitu wa hifadhi ya taifa ya kisiwa cha Rubondo ambako ametembelea na kujionea vivutio vya utalii. Pamoja na angalizo hilo rais Magufuli ametoa pongezi kwa Shirika la Hifadhi za Taifa (TANAPA) kwa kazi nzuri ya uhifadhi, kukuza utalii na kuchangia mapato ya Serikali lakini ameelezea kusikitishwa kwake na mahusiano mabaya yaliyopo kati ya waziri Dkt. Kigwangalla na Katibu Mkuu wake Prof. Mkenda hali ambayo inasababisha baadhi ya shughuli za wizara kusuasua. ""Ninafahamu watendaji wenu wa juu, Katibu mkuu na waziri kila siku wanagombana na ninawatazama taratibu, nilishampa kazi Katibu mkuu awaite awaeleze lakini wasipobadilika nitawaondoa, hilo ni lazima nilizungumze kwa dhati, siwezi kuwa na watendaji wa kuteua mimi halafu kila siku wanagombana, kuna mambo mengi hayaendi."" Rais Magufuli amesema Tanzania yenye Hifadhi za Taifa 22, imetoa zaidi ya asilimia 32.5 ya eneo la ardhi yake kwa ajili ya hifadhi na kwamba imefanya hivyo kwa maslahi ya watanzania na watu wote duniani wanaotembelea hifadhi hizo. Ameahidi kuwa Serikali itatoa shilingi bilioni 2 kwa ajili ya kununua kivuko chenye uwezo wa kuchukua watu 100 na magari 4 ili kurahisisha usafirishaji wa watalii wanaoingia na kutoka katika hifadhi ya Taifa ya Rubondo wakiwa na magari yao. Vilevile rais Magufuli amesema kwa sasa Tanzania ina bustani za wanyamapori yaani zoo 23, mashamba ya wanyama 20 na ranchi 6 na ametoa wito kwa watanzania wakiwemo wastaafu katika tasnia ya wanyamapori kujitokeza kuanzisha bustani za wanyamapori, mashamba ya wanyama na ranchi ambazo zitasaidia kuvutia watalii na kuongeza kipato. Mkuu wa hifadhi ya taifa ya kisiwa cha Rubondo Kamishna Msaidizi Mofulu amesema hifadhi hiyo yenye ukubwa wa kilometa za mraba 456.6 inao wanyama mbalimbali wakiwemo Sokwe, Pongwe, Swala, Tembo, Twiga na pia ni mazalia ya samaki wa ziwa Victoria na ndege mbalimbali. Kipindi cha kuanzia mwaka 2014/15 hadi 2018/19 idadi ya watalii wanaotembelea hifadhi hiyo imeongezeka hadi kufikia 5,700 kwa mwaka, walioingiza shilingi Bilioni 1.4 katika pato la Taifa. Rais Magufuli amekuwa Rais wa kwanza kutembelea Hifadhi ya Taifa ya Kisiwa cha Rubondo akiwa madarakani."	https://www.bbc.com/swahili/habari-50957200
health	Virusi vya corona: Je, ni mwaka au karne gani tutapata chanjo ya corona?	Zaidi ya watengenezaji chanjo 150 duniani kote, wanafanya majaribio ambayo yanaonekana kuwa na matokeo chanya mpaka sasa.	https://www.bbc.com/swahili/habari-53607770
politics	Mzozo Somalia: Bunge la Somalia lapiga kura kupinga mpango wa Rais Farmajo	Bunge la nchini Somalia limepiga kura kusitisha kuongeza miaka miwili ya utawala wa rais aliyepo madarakani. Uchaguzi wa kuchagua rais mpya ulikuwa ufanyike Februari . Hatua ambayo imepelekea migogoro ya kisiasa ambao umesababisha machafuko mjini Mogadishu na kuleta mapigano ya kijamii kati ya wanajeshi wanaomuunga mkono rais Mohamed Abdullahi Farmajo na wale wanaompinga. Jumapili iliyopita kulikuwa na ghasia mjini  Mogadishu na maelfu ya watu kukimbia makazi yao. Kufuatia msukumo mkubwa wa kimataifa rais wa Somalia aliamua kusitisha mpango wake wa kuendelea kubaki madarakani kwa miaka mingine miwili. Rais Mohamed Abdullahi Farmajo aliliambia bunge kuwa waziri mkuu ataongoza katika kuandaa uchaguzi. Bunge nalo likapiga kura kufutilia mbali muswada huo ambao uliongeza muda wa rais. Wakiwa na matumaini ya kusitisha hofu na mvutano wa kisiasa ambao ungeiweka Somalia katika vurugu kubwa kwa miaka. Ingawa bado kuna kazi kubwa mbele ya kuandaa uchaguzi uliochelewa kufanyika. Hata hivyo Rais Farmajo alisema pia kuwa vyombo vya usalama vinahakikisha usalama kwa raia unazingatiwa na kuzuia matukio yeyote ambayo yanaweza kupelekea taifa kuingia katika mapigano. Huku baadhi ya raia wakiwa wamekimbia ghasia na kumekuwa na hofu ya wanamgambo wa al-Shabaab.	https://www.bbc.com/swahili/56955670
health	Covid-19: Vita vigumu dhidi ya tabia ya kutema mate nchini India	"Mapema mwaka huu, Raja na Priti Narasimhan walianza safari ya barabarani kote nchini India wakiwa na ujumbe mmoja: acha kutema mate hadharani. Wawili hao walibeba kipaza sauti na kutangaza ujumbe wao kutoka ndani ya gari lililokuwa na maandishi ya kupinga kutema mate. Iwapo umeishi nchini India, unaweza kuelewa ni kipi wawili hao wanapinga. Mate kila mahali  barabarani, wakati mwingine ni kohozi, wakati mwingine damu nyekundu kutokana na kutafuna tumbaku, utaona hayo hata kwenye kuta za majengo makubwa . Hata inatishia daraja la kihistoria la howrah jijini Kolkata. Kwa hivyo wawili hao husafiri nchi nzima, kwa lengo la kulinda mitaa na majengo yake na madaraja kutoka kwa watema mate. Wanaishi katika jiji la Pune, na wamejitolea kupinga tabia ty kutema mate tangu 2010.  Wameshiriki kwenye kampeni za mitandaoni na nje ya mtandao, jitihada za kusafisha na manispaa za mitaa yote hayo  wamefanya. Majibu kwa jitihada zao yametofautiana kuanzia kutojali hadi hasira. Bwana Narasimhan anakumbuka mtu mmoja aliyemuuliza: ""Tatizo lako ni lini? Ni mali ya baba yako?"" Lakini janga  la Covid-19 ambalo liliikumbaa India limebadilisha mambo kadhaa, Bi Narasimhan anasema baadhi ya watema mate wameomba msamaha. ""Hofu ya janga hilo imewafanya wafikirie,"" anasema. Nchi ya kutema mate' Vita nchini India dhidi ya kutema mate kwenye mitaa yake vimekuwa vya nusu nusu. Jiji la Mumbai limejaribu zaidi, na kunao wakaguzi wa hiari ambao hukemea watu wasiteme mate, kutupa takataka au kwenda haja ndogo hadharani. Lakini kosa la kutema mate kwa muda mrefu limepuuzwa kwa kiasi kikubwa. Kisha ikaja Covid, hatari yake ya kusambaa kwa njia ya hewa na tabia za wanaume wa India kutema mate popote wanapochagua. Maafisda wakachukua hatua, wakiwaadhibu  watema mate kwa faini kubwa na  hata viifungo  jela, yote hayo chini ya sheria za kudhibiti majanga. Hata Waziri Mkuu Narendra Modi aliwashauri watu kutotema mate katika maeneo ya umma. Hii ilikuwa tofauti sana na mwaka 2016, wakati waziri wa afya akijibu swali kuhusu tabia hiyo ya kutema mate ambapo aliliambia bunge: "" India ni nchi inayotema mate. Tunatema mate tunapochoka, tunatema mate tunapokasirika au tunatema mate hivyo tu. Tunatema mate popote na kila mahali na tunatema mate wakati wote na saa zisizo za kawaida."" Na tabia hiyo sana ni ya wanaume. Wanaume Wahindi wanastarehe za miili yao, ana sema mwandishi Santosh Desai, ""na kila kitu kinachotoka mwilini mwao"". ""Kuna urahisi wa kujisaidia hadharani,"" anasema. ""Ikiwa sina raha, nitachukua hatua mara moja, wazo la kujizuia halipo kabisa."" Lakini kwa nini kutema mate hadharani? Bw Narasimhan anasema amegundua kuwa sababu ni tofauti kuanzia hasira hadi ""kupitisha muda tu"" (hawana kitu bora cha kufanya), au kwa sababu tu wanaweza - ""wanahisi ni haki yao ya kutema mate"", anasema. Baadhi ya wanahistoria wanaamini kwamba tabia hii inaweza kutokana na Hindu nadhana za juu za kudumisha usafi wa mwili kwa kutoa chochote kichafu. Inatokea kwamba kulikuwa na wakati watu walikuwa wakitema mate kila mahali. Nchini India, kutema mate kulisherehekewa katika makazi ya kifalme. Barani Ulaya katika zama za kati, ungeweza kutema mate wakati wa chakula, kama ilikuwa chini ya meza. Mkaguzi wa afya huko Massachusetts, alipouliza mwaka wa 1908 kwa nini mafundi cherehani walitema mate sakafuni katika kila kiwanda alichotembelea, alijibiwa, ""Bila shaka wanatema mate sakafuni; unatarajia wateme wapi, katika mifuko yao?"" Ilikuwa ni sababu ya kuenea kwa ugonjwa wa kifua kikuu ndiko kulileta pigo kwa tabia hiyo katika nchi za Magharibi. Uelewa mwishoni mwa Karne ya19 hadi mapema Karne ya 20 ulichukua jukumu muhimu, anasema mwandishi wa habari Vidya Krishnan, mwandishi wa kitabu kinachokuja cha Phantom Plague: How Tuberculosis Shaped History.  ""Ufahamu wa jinsi vijidudu vinavyoenea ulileta desturi mpya za kijamii. Watu walijifunza kuzuia chafya na vikohozi, kukataa kusalimiana kwa mikono, na kumbusu mtoto ni tabia iliyochukiwa.  Bi Krishnan anasema kuongezeka ufahamu huo kulisababisha ""mabadiliko ya tabia"" miongoni mwa wanaume, kwa kuwa walikuwa ni wao na bado ndio wenye tabia ya kutema mate hadharani katika kiwango ambacho husababisha magonjwa ya kuambukiza kama kifua kikuu kuenea"".  Lakini India inakumbwa na vizingiti vingi, Bi Krishnan anasema. Majimbo yake hayajajaribu  sana  kukomesha tabia hiyo. Na kutema mate bado kunakubalika kijamii - iwe ni tumbaku ya kutafuna, wanamichezo wanaotema mate kwenye kamera au filamu za Bollywood za wanaume wakitema mate huku wakipigana. Wataalamu wa afya wameonya kwamba kuwaadhibu tu watu, bila kujaribu kuelewa kwa nini wanatema mate, hakutashinda vita dhidi ya tabia hiyo. Na miaka miwili ya janga la Covid-19, bidii ya kupambana uraibu huu inapungua. Lakini Raja na Priti Narasimhan hawajakata tamaa katika vita vyao vya mitaani. Watu wengi bado hawajui inaweza kuchangia kuenea kwa Covid-19, wanasema - na hilo ni jambo ambalo wanaweza kubadilisha kidogo."	https://www.bbc.com/swahili/habari-59800667
health	Afya: Jinsi ya kugundua saratani ya urithi na aina ya matibabu unayohitaji	"Hansa Nandini ambaye ameshiriki kwenye filamu kama  'Attarintiki Daredi'  na 'Mirchi', amefichua kupitia mitandao yake ya kijamii kuwa amekutwa na saratani ya matiti. Katika ufichuzi huu anasema jinsi amepambana na ugonjwa huo. Aliandika kuwa saratani yake ilitokana na mabadiliko ya jenetiki na ina uwezekano wa asilimia 70 wa kuibuka tena hata baada ya matibabu. Iwapo unataka kujua kuhusu saratani ya jenetiki, unahitaji kujua kuhusu Angelina Jolie. Mcheza filamu huyu nyota wa Hollywood alitolewa matiti yote mawili muda mfupi kabla ya kukutwa kuwa na saratani ya matiti. Alifanya uamuzi huu baada ya mama yake kufariki kutokana na saratani. Angelina alikutwa kuwa na jeni aina ya BRCA-1 kwenye mwili wake baada  ya kifo cha Alifanyiwa upasuaji wa matiti na kizazi mwaka 2013 baada ya kukutwa kuwa na uwezekano wa asilimia 87 wa kuugua saratani ya matiti na asilimia 50 ya kuugua saratani ya kizazi. Kulingana na nakala iliyochapishwa mwaka 2016 na chuo cha Harvard,  ni kuwa asiliamia ya watu wanaofanyiwa vipimo vya jenetiki imeongezeka tangu Angelina alipofanya uamuzi huo. Saratani hutokea wakati seli hugawanyika bila ya udhibiti. Wakati mwili unapoteza udhibiti wa mgawanyiko wa seli, huwa unatokea kama aina ya saratani, anasema Dr Murali Krishna mtaalamu wa magonjwa ya saratani kutoka Visakhapatnam. Kuna aina nyingi za saratani zikiwemo ya matiti, tumbo, ya matumbo, ya kizazi, na mapafu. Saratani ya mattiti ndiyo hugunduliwa sana miongoni mwa wanawake nchini India. Njia ya kutafuta ugonjwa bila ya kutumia dalili inaitwa 'screening'. Vipimo kwa njia ya 'screening' kutambua saratani ya matiti inajukana kama mammogram. Ni vyema kuomba ushauri wa daktari iwapo kuna mabadiliko ya sura au ukubwa wa matiti, ikiwa titi ni ndogo sana, kama kuna damu au maji yenye rangi yanayotoka kwa titi, au kama kuna mabadiliko ya rangi ya ngozi. Wanawake wote walio na umri wa zaidi ya miaka 40  wanashauriwa kufanyiwa vipimo vya mammogram kila baada ya miaka miwili. Inapendekezwa kuwa mamogram zinastahili kufanywa mara moja kila mwaka au mara moja baada ya kila miaka miwili. Dkt. Yugandhar Sharma ansema kuwa ni rahisi kutambua uvimbe kwenye mkono. Dkt. Muralikrishna anasema mtindo wa maisha, tabia ya kula, familia na mabadiliko ya homoni vinweza pia vinaweza kusababisha saratani. Kuna aina nyingi ya jeni kwenye miili yetu. Mabadiliko yanaweza kutokea kwa jeni hizo. Dr Yugandhar anaeleza kuwa iwapa mabadiliko haya yatatokea kwa jeni za BRCA1,2 mwili wa mgonjwa aliye na saratani ya matiti, inaweza kutajwa kama saratani ya urithi. Iwapo mabadiliko ya jeni ya BRCA1,2 yanajulikana kuwepo, kuna uwezekano wa alimia 60 hadi 80 ya mtu kuwa na saratani ya matiti na asilimia 30 hadi 40 ya saratani ya kizazi. Dr Muralikrishna anasema makadirio yanaonyesha kuwa asilimia 5 hadi 10 kwa kila watu 100 walio nchi zilizostawi wana saratani ya urithi Dr Yugandhar anaeleza kuwa vipimo havihitajiki kufanywa kwa wagonjwa wote wa saratani na mara mgonjwa anapokutwa na saratani ya matiti, ni vyema aanze matibabu. Wakati huu ni muhimu kujua umri wa mgonjwa, aina ya saratani, imefikia kiwango gani na pia historia ya familia. Jamaa za mgonjwa( mama, dada, baba, binti, shangazi pia wanastahili  kuangalia historia ya familia kuamua iwapo watahitaji vipimo vya jenetiki. ""Kuna tofauti ya matibabu baina ya watu walio na saratani ya kawaida na wale walio na saratani yenye mabadiliko ya jenetiki,"" anasema Dr Yugandhar. BRCA anasema ni bora kuondoa mattiti yote mawili na ovari kwa wale ambao wamekutwa na saratani ya jeni aina ya 1 na 2, Angelina Jolie ansema iwapo saratani iliyogunduliwa mapema haikkuwa imesambaa kwenda sehemu zingine za mwili, hatari ya saratani inapungua. Madaktari Yugandhar na Muralikrishna pia wanasema kuwa matibabu ya saratani yenye mabadliko ya jenetiki ni makubwa kuliko ya saratani ya kawaida. Hansa Nandini aliandika kwenye mitandao kuwa, ""ugonjwa huu hautatawala maisha yangu, nitaupiga vita kwa tabasamu na nishinde, nitaibuka tena na nguvu mpya."" ""Haijalishi na changamoto ngapi maisha matarusha, sitaki kuwa muathiriwa, Sitaruhusu hofu iathiri maisha yangu, nitapigana, nitasonga mbele kwa mapenzi na ujasiri."""	https://www.bbc.com/swahili/59778292
entertainment	Kili Challenge: Msanii Diamond Platinumz arudia njiani	Msanii  wa muziki wa Bongo Fleva Nasib Abdul maarufu Diamond Platinumz ni mmoja wa wasanii walioshiriki kampeini ya kupanda mlima Kilimanjaro mwaka huu lakini hakufanikiwa kufika kileleni. Licha ya hatua ya msanii huyo kuangaziwa pakubwa katika mitandao ya kijamii alirudi baada ya kufika kituo cha kwanza. Kampeini hiyo ambayo imekua ikihamasisha baadhi ya raia kutoka nchini Tanzania, wasanii, viongozi mbali mbali na hata raia wa kawaida kujitokeza kuenda kupanda mlima kilimanjaro imekua ikiendelea kwa wiki moja sasa. Kampeini hiyo ilikua ikiendeshwa chini ya Waziri wa Mali asili na Utalii Daktari Hamisi Kigwangala ikiwa na kauli mbiu ya Tukutane Kileleni. Diamond alielezea sababu tofauti zilizomfanya avunje safari yake ikiwa ni pamoja na tamasha la wikendi la Arusha. Baadhi ya wasanii kutoka nchini Tanzania akiwemo balozi wa Utalii Miss Tanzania Queen Elizerbeth walifanikiwa kupanda mlima huo kwa wakati wake wakiandamana na waziri Kigwangala. Wasanii wa filamu za Bongo movie Steve Nyerere na Steve Jacobs pia waliojitoa kituo cha kwanza kuelekea kupanda mlima Kilimanjaro. Msanii huyo alionekana akiwa na maumivu makali kabla ya kujiondoa katika kampeini hiyo kwa kutokana na kuchoka. Wasanii hao walikuwa sehemu ya watu zaidi ya 130 walishiriki kampeni ya Kili Challenge, Twenzetu Kileleni iliyoandaliwa na Waziri wa Mali asili na Utalii Dkt Hamisi Kigwangala. Kampeini ya kupanda mlima Kilimanjaro imekuwa ikipewa maudhui tofauti  yote kwa ajili ya kuhamasisha Watnzania masuala kadhaa ya kijamii. Ripoti za hivi punde zinaashiria kuwa Tanzania imeorodheshwa taifa la 10 miongoni ma mataifa ya Afrika ambayo sekta yake ya Utalii inaendelea kukua kwa kasi. Licha ya kuwa na madhari ya kuvutia imekua ikiorodheshwa nyuma ya mataifa kama vile Mauritius, Ushelisheli, Namibia, Kenya, Ethiopia na Botswana. Kili Challenge ni mfuko ambao umeendelea kukusanya fedha nyingi kwa miaka yote, fedha ambazo zimetumika kusaidia maeneo mbalimbali na makundi ya Wajane, Watu Wanaoishi na Virusi vya UKIMWI, Watoto yatima, Vijana, pamoja na Taasisi zinazotoa huduma muhimu za UKIMWI nchini.	https://www.bbc.com/swahili/habari-49879459
business	Sarafu mpya: Matumizi ya noti ya zamani ya shilingi 1000 Kenya kufikia kikomo	"Zaidi ya dola milioni 600 ya noti ya zamani ya shilingi elfu moja nchini Kenya hazijarudishwa saa kadhaa kabla ya muda wa mwisho wa matumizi ya fedha hizo kuwadia. Benki Kuu ya Kenya inatafakari zilipo fedha hizo huku ikishinikiza watu kuzibadilisha na sarafu mpya ya shilingi elfu moja iliyotolewa na serikali mwezi Juni mwaka huu. Katika mahojiano na kituo kimoja cha Televisheni nchini Kenya kuelekea mwisho wa oparesheni hiyo, Gavana wa Benki Kuu ya Kenya Dkt. Patrick Njoroge amesema 70% fedha hizo hazijarudishwa. Inakadiriwa kuwa noti milioni 152.7 kati ya  noti milioni 217.6 za noti ya shilingi elfu moja ya zamani bado zipo katika mzunguko wa fedha. Lengo la kuondoa sarafu hiyo katika matumizi ni kukabiliana na uhalifu wa kifedha,kwa mujibu wa mtandao wa Haki wa masuala ya ulipaji ushuru barani Afrika ambao ulisema kuwa ""Kenya imekua ikipoteza takriban dola milioni 400 kila mwaka, kuanzia mwaka 2011, kupitia biashara haramu."" Tarehe 31 mwezi Mei mwaka 2019  Serikali ya Kenya ilitoa notisi ya kusitisha utumizi wa sarafu hiyo kuanzi Oktoba mosi. Kufuatia hatua hiyo Sarafu mpya ya shilingi 1,000 ilizinduliwa mwezi Juni  na wateja walipewa miezi minne kubadilisha noti za zamani. Gavana wa Benki Kuu ya Kenya Patrick Njoroge amesema hatua hiyo inalenga kukabiliana na ulaji rushwa na kufunga mienya inayochangia uhalifuwa kiuchumi. Thamani ya noti ya shilingi 1,000  iki juu nchini Kenya na kwa mujibu wa Bw. Njoroge, Shilingi hiyo ya Kenya ni sawa na dola ya Marekani katika kanda ya Afrika Mashariki kutokana na jinsi inavyotambuliwa. Sarafu zingine zitaondolewa kadiri muda utakavyosonga mbele. Mahakama ilifutilia mbali ombi la kurefusha muda wa mwisho wa matumizi ya sarafu ya shilingi 1000. Siku za hivi karibuni wafanyibiashara wameripoti matumizi makubwa ya noti hizo kwa pesa taslimu ikiwa ni pamoja na kununuzi wa gari la kifahari la aina ya Mercedes Benz. Baa moja imewapatia fursa wateja wake kubadilisha noti hiyo ya  zamani ya shilingi elfu moja kwa ''kuandaa hafla ya kuaga sarafu hiyo""."	https://www.bbc.com/swahili/habari-49879458
politics	Uchaguzi wa Marekani 2020: Wafahamu watu ambao huenda wakaamua matokeo ya uchaguzi wa Marekani	Wapiga kura wahamiaji milioni 32 ni kina nani? Wanatoka wapi …na wanawezaje kuamua matokeo ya uchaguzi wa Marekani?	https://www.bbc.com/swahili/habari-54647656
politics	Gen Tsadkan Gebretensae: Jenerali hatari wa kijeshi anayeongoza maasi ya TPLF Ethiopia	"Kwa mara ya pili katika maisha yake, jenerali wa zamani amejikuta katikati ya uasi dhidi ya serikali ya Ethiopia katika eneo la Tigray, anaandika mchambuzi Alex de Waal. Kamanda wa vikosi vya waasi wa Tigraya, Jenerali Tsadkan Gebretensae, anachukuliwa na wachambuzi wa usalama wa kimataifa kama mmoja wa wataalamu bora wa kijeshi wa kizazi chake barani Afrika. Jenerali huyo mwenye umri wa miaka 68- aliacha kusomea shahada yake ya bailojia katika Chuo Kikuu cha Addis Ababa mwaka 1976 na kujiunga na kundi la  Tigray People's Liberation Front (TPLF). Awali kilikuwa kikosi kilichokuwa kikipigana vita vya kuvizia milimani dhidi yakatika utawala wa kiimla  wa Mengistu Haile Mariam. Utafiti wake, ujuzi wa taasisi yake na uwezo wa kuaminiwa na wapiganaji ulianza kuonekana mwishoni mwa mwaka 1980, alikuwa kamanda anayeheshimika sana katika operesheni za kivita. Mwaka 1991, TPLF ilipigana na wanajeshi zaidi ya 100,000 wakiwemo wale waliojitenga. Mwezi Mei mwaka huo, Jenerali  Tsadkan - pamoja na wanajeshi wa Eritrea waliungana na  TPLF - na kuongoza shambulizi ambalo lilifanikiwa kuuteka mji mkuu wa Ethiopia, Addis Ababa, na kuondoa madarakani utawala wa Mengistu Wapiganaji wa TPLF waliingia na kuchukua kwa muda makao makuu , katika nyumba ya wageni karibu na hoteli ya Hilton. Hapo Jenerali Tsadkan alilala katika kitanda chenye mashuka kwa mara ya kwanza ndani ya miaka 15. Chini ya amri yake , wapiganaji hao wa porini waliingia mjini Mei 28, na kuanza kuwalipa mafao na mishahara ya watumishi siku tatu baadae. Shambulio  dhidi ya ngome ya  al-Qaeda Kwa miaka saba , Jenerali  Tsadkan aliongoja mabadiliko ya kuimar isha jeshi la Ethiopia .Alipewa cheo cha Ujenerali na mkuu wa majeshi. Wakati ambao Jenerali  Tsadkan alikuwa kiongozi wa jeshi la taifa la Ethiopia kwa kipindi cha miaka 10,kamanda huyo wa zamani wa TPLF alisuka mipango yote ya kijeshi , aliongoza kulikosoa jeshi kuwa na upendeleo , kwa kuwa watu wa Tigray walikuwa  6% ya idadi yote. Jenerali Tsadkan alirudi chuo na kusoma shahada ya uzamivu ya biashara katika Chuo Kikuu cha Open nchini  Uingereza. Profesa Graeme Salaman anamkumbuka mwanafunzi wake wa zamani: ""Alikuwa hakai kuwa mwanajeshi mwenye ubaguzi,- alikuwa mkimya, anayependa kutafakari, msikivu , alikuwa na aibu, mwerevu lakini alikuwa shupavu."" Mapigano ya wenyewe kwa wenyewe yalikuwa yamemalizika lakini bado ina ghasia. Aliwaleta wapiganaji wa al-Qaeda kutoka  Somalia mwaka 1996 na pia kutuma vikatumwa mpaka wa Sudan kumuunga mkono mpinzani wa rais Omar al-Bashir. Jenerali Tsadkan alimuonya kiongozi wa Eritrea Isaias Afewerki aliitishia Ethiopia na kupuuziwa na mwenzie wa TPLF , na baadae waziri mkuu Meles Zenawi. Lakini wakati wa vita na  Eritrea ambayo ilitokea mwaka 1998, Jenerali Tsadkan alikuwa kiongozi wa mipango ya jeshi la Ethiopia. Ilikuwa ghasia kubwa ambayo iligharimu maisha ya watu 80,000 kutoka pande zote mbili. Mwezi Juni, 2000, Ethiopia iliivamia Eritre na wanajeshi walisambazwa mpakani. Jenerali Tsadkan alikuwa amejidhatiti kufanikiwa Zaidi ya mji mkuu wa Eritrean Asmara, lakini waziri mkuu Meles alitaka kusitisha vita hiyo na kusema malengo ya vita ya Ethiopia yalipatikana  na  Eritrea sasa ina heshima. Baada ya vita, TPLF ilisambaratika vibaya kutokana na malengo ya vita na maelekezo ya kisiasa ya chama. Bwana Meles alimfukuza Jenerali Tsadkan katika kazi ya ukuu jeshi. Hivyo ghafla kukosa kwake kwa ajira kumtambulisha kutopendwa kwake na viongozi wa TPLF,na kuangaliwa kwa karibu na wakala wake wa usalama, Jenerali Tsadkan alipata wakati mgumu kuzoea kuwa raia wa kawaida. Aliandika ripoti ya namna wanajeshi wanaweza kukabiliana na maambukizi ya virusi vya Ukimwi. Aliajiriwa na idara ya Uingereza ya maendeleo ya kimataifa kushauri serikali mpya ya Sudan Kusini masuala ya sekta ya usalama- mradi ambao haukufanikiwa kuimarisha jeshi la nchi hiyo. Jenerali Tsadkan alianza kufanya biashara katika maeneo ya nyumbani katika wilaya ya  Raya, kusini mwa Tigray, na kuanza biashara ya mbogamboga. Hisia za mapambano dhidi ya Tigray Alikosolewa vikali na wanadi wake wa zamani wa TPLF alipounga mkono uteuzi wa Abiy Ahmed kuwa Waziri Mkuu wa Ethipia mwaka 2018 na kusema yuko tayari kufanya kazi naye. Mwaka 2019 alijiunga na kundi ambalo halikuwa rasmi ili kujaribu kuwapatanisha bwana Abiy na viongozi wa TPLF lakini aliacha mwaka mmoja uliopita na kusema bwana Abiy hayupo makini. Hisia za kutengwa kwa Tigray ziliongezeka katika mji mkuu wa Addis Abab, alirudi katika mji mkuu wa Tigray', Mekelle. Wakati vita ilipotokea Tigray mwezi November mwaka jana, alijiunga na jeshi la waasi, na kuachana na tofauti zake na viongozi wa Tigray. Vijana walijiunga kulaani mauaji ya kusikitisha yanayotokea dhidi ya watu wao. Wapiganaji wengine wakiwemo wale ambao walijitenga na TPLF miaka iliyopita walijiunga. Katika upande wa serikali ya Ethiopia ambayo ilitaka Jenerali Tsdakan na viongozi wengine wa  Tigray kukamatwa. Iliwashutumu kwa kuwa waasi ambao walianzisha vita na walipanga kushambulia ngome ya jeshi la serikali lililopo Tigray. Mafanikio ya kushangaza ya jeshini Mapigano yaliandaliwa na jeshi la ulinzi la Tigray Defence Forces (TDF), wakishirikiana na wajumbe wa TPLF na wasio wajumbe wa-TPLF. Jenerali Tsadkan alipewa jukumu la  kusimamia masuala ya kijeshi. Mwezi Januari, alisema : ""Tulikuwa tunaangukia vumbi."" Walikuwa wanakimbia , na kujificha katika milima ya kusini mwa Tigray, wapiganaji wengi wadogo walikuwa peku, wakiwa na silaha mikononi mwao. Lakini walifanikiwa kupata ushindi na kuwashangaza wanajeshi wa Ethiopia na Eritrea jinsi walivyoongoza mashambulizi. Jenerali Tsadkan hakusema ni wapiganaji wangapi wa TDFambao waliuawa au walijeruhiwa. Kwa miezi minne ya mafunzo , kupanga mapigano na mapigano wakati huohuo mpaka Mei, Jenerali Tsadkan na makamanda wengine walikadiria kuwa walifanikiwa kupata usawa kutoka kwa wapinzani wao. zaidi kuhusu mzozo wa Tigray: Wiki tatu zilizopita , mataifa yenye nguvu duniani G7 imewataka kusitisha mapigano Tigray. TPLF ilitoa maelezo kuwa , iko tayari  kusitisha bila ya kusema chochote juu ya kusitisha mapigano. Alafu Juni 17 , TDF ilichukua jitihada. Ila ilisema kuwa mapigano ya mfululizo yanaendelezwa na jeshi la Ethiopia katika maeneo kadhaa  - nusu ya nguvu ya jeshi. Jeshi la Ethiopia lilikanusha madai yake na kudai kuwa hiyo taarifa ya uongo. Waandishi wa habari bado hawajatembelea katika eneo hili au kuwahoji wafungwa wa vita kuthibitisha madai haya. Lakini yanaonekana kuwa mafanikio mazuri kwa  TDF kuwa wachache walitarajiwa na jeshi la Ethiopia kuangaika Zaidi. Hofu ya kuzozana na Eritrea Jeshi la TDF liliingia Mekelle, na serikali ya  Ethiopia na jeshi lake limekimbia kwa kudai kuwa wamesitisha mapigano. Wakiwa na silaha kubwa, TDF sasa inakabiliana na jeshi la Eritrea, ambalo lilijumuika katika vita mwezi Novemba katika upande wa jeshi la Ethiopia. Ni vigumu Zaidi kukabiliana nao na ingawa jeshi lake bado lipo thabiti. Taarifa zinasema iliitelekeza miji ambayo walikuwa wameichukua kaskazini mwa Tigray na kuweka ulinzi maeneo ya mpaka. Rais wa Eritrea Isaias anakabiliana na maamuzi ya kuondoa majeshi yake mpaka wa kaskazini au kupigana,lakini TDF inaweza kumlazimisha ili aendelee kubaki madarakani na hivyo Vita nyingine inaweza kutokea."	https://www.bbc.com/swahili/habari-57661715
sports	F﻿ahamu wachezaji 5 bora duniani ambao hawakuwahi kucheza kombe la dunia	N﻿a Yusuph Mazimu, BBC Swahili K﻿ombe la dunia linaanza leo kwa mechi ya  ufunguzi kati ya mwenyeji Qatar dhidi ya Ecuador. Ni mashindano yanayofanyika kila baadaya miaka minne na mwaka huu yatafanyika kwa siku 29 mpaka Disemba 18 kumsaka bingwa wa dunia. B﻿razil, Argentina nabingwa mtetezi, Ufaransa zinapigiwa chapuo kushinda kombe hilo lenye hadhi ku bwa kabisa duniani kwenye soka la kimataifa. N﻿i mashindano yanayoshirikisha wachezaji wengi nyota kama Pele, Maradona, Bobby Moore, Zinedine Zidane, Gary Lineker, Gerd Muller, Ronaldo de Lima, Lothar Matthaus , Franz Beckenbauer na Johan Cruyff. Ni mashindano pia yanayoibua na kujenga majina ya wachezaji wengi kama  Miroslav Klose wa Ujerumani, Davor Šuker ambaye fainali za mwaka 2018 zilimtambulisha vyema kisoka. Zikiwa ni fainali za 22 tangu yaanzishwe  mwaka 1930, wapo wachezaji wengi tu wakubwa duniani wenye majina na bora ambao hawakuwahi kucheza, kwa sababu mbalimbali, ikiwemo majeruhi, kuachwa ama timu zao kutofuzu. W﻿engine kama Erling Haaland hawajacheza lakini bado wana nafas kwa kuwa wanaendelea kusakata kabumbu sasa, hawa ni miongoni ni nyota ambao, kombe la dunia ni historia kwao. George Best ni  nembo ya Manchester United. Aliichezea kwa mafanikio makubwa. Alikuwa na uchawi miguuni mwake lakini hakuweza kulisaidia taifa lake la Ireland Kaskazini kufuzu Kombe la Dunia katika maisha yake ya soka. Best ameitumikia taifa lake mara 37 na kufunga mabao tisa. Kutokucheza kombe la dunia, kungekamilisha historia nzuri ya soka ya gwiji hili la soka. Mwaka 1982, kidogo awe kwenye  fainali lakini ilishindaka. Alfredo Di Stefano ni kama alikuwa na mkosi. Mmoja wa wachezaji bora wa soka kuwahi kutokea duniani. Alitajwa na Pele kama mchezaji wake bora kuwahi kutokea duniani. Aliichezea Real Madrid kwa mafanikio makubwa na aliwakilisha katika mashindano ya kimataifa kwa nchi tatu tofauti - Hispania, Colombia na Argentina - lakini hakufanikiwa kucheza fainali hata moja za Kombe la Dunia. Argentina haikushiriki Kombe la Dunia la 1950. Alipopata uraia wa Hispania,  hakushiriki Kombe la Dunia la 1954 baada ya awali kuzichezea nchi za Argentina na Colombia. Alicheza mechi chache za kufuzu lakini Hispania ilishindwa kufuzu kwa Kombe la Dunia la 1958. Lakini ilipofuzu mwaka wa 1962, Di Stefano hakuweza kushiriki kwa sababu alikuwa ameumia. W﻿eah ndiye muafrika pekee kuwahi kutwaa  tuzo ya mchezaji bora wa dunia. Alitwaa mwaka 1995. Anatajwa kama mchezaji bora kuwahi kutokea Afrika. Akitwa uchezaji bora Afrika mara 3 mwaka 1989, 1994 na 1995 huku mwaka 1996 akitwaa tuzo ya mchezaji bora wa karne Afrika. Pia ndiye mchezaji wa kwanza pia wa kulipwa kutoka Afrika kuwa Rais, akiwa rais wa Liberia tangu mwaka 2018. Alikuwa katika ubora wa hali ya juu katika miaka ya 1990 akicheza kwa miaka 14 Ulaya kwenye vilabu vya Monaco, PSG, AC Milan, Chelsea na Manchester City. Aliletwa Ulaya na Arsen Wenger, kocha wa zamani wa Arsenal, wakati huo akiifundisha Monaco. Pamoja na kuwa mpachika mabao bora kwenye klabu bingwa Ulaya msimu wa 1994/1995 na kutwa mataji mawili ya Seria A, na pia League 1 Ufaransa, hakuwa kucheza fainali za kombe la dunia, kwa kuwa timu yake ya Liberia hakuweza kufuzu hata mara moja wakati akicheza soka. Ian Rush kwa sasa anashikilia rekodi ya kupachika mabao mengi kwenye timu yake ya taifa, Wales, mabao 28. Alikuwa gwiji hasa wa kupachika mabao akiicheze Liverpool kwa mafanikio makubwa, lakini na yeye hakuweza kuisaidia Wales kufuzu fainali za kombe la dunia. Rush ni mmoja wa magwiji wengi wa Wales ambao hawakufanikiwa kucheza mashindano hayo kwa taifa hilo kutofuzu, akiwemo Ryan Giggs, winga wa zamani wa Manchester United. Hata hivyo mashindano ya sasa, Wales imefuzu na kuwapa nafasi nyota wa sasa, Akiwemo nahodha Garath Bale  na Aaron Ramsey kushiriki kwa mara ya kwanza. Wales imewahi kufuzu mara moja tu fainali hizo, mwaka 1958 zilizofanyika Sweden na sasa ni ya pili. Cantona hakuwa na shida ya kiwango wala majeruhi ila tabia yake ilimfanya asicheze kwa muda mrefu katika timu ya Ufaransa na hivyo kupunguza nafasi yake ya kucheza Kombe la Dunia. Baada ya kuonyesha hasira dhidi ya uamuzi wa kocha mkuu wa wakati huo Henri Michel kumuondoa kwenye kikosi katika mechi za kufuzu kwa Kombe la Dunia la 1990, Cantona alipigwa marufuku kushiriki mechi za kimataifa. Alifurahia kipindi kizuri chini ya Michel Platini na Gerard Houllier, lakini baada ya tukio lake la Crystal Palace alilompiga mshabiki baada ya kutolewa kwa kadi nyekundu, alizidi kujichafulia. A﻿lihukumiwa wiki mbili jela, adhabu iliyopunguzwa mpaka kufanya shughuli za kijamii, lakini alifungiwa miezi 8 kutocheza soka. Mwaka 1997 alitangaza kustaafu soka akiwa na miaka 30 na kujiingiza kwenye filamu, akalikosa Kombe la Dunia la 1998 lililotawaliwa na mfaransa mwenzie Zinedine Zidane.	https://www.bbc.com/swahili/articles/cl5vnqkneqzo
politics	﻿Rais wa Kenya avunja kikosi cha 'polisi wauaji'	N﻿a Abdalla Seif Dzungu B﻿BC Swahili ''Tuna mpango wa kuimarisha usalama nchini Kenya ili kuzuia aibu ya Wakenya kuuawa na maafisa wa polisi na miili yao kutupwa katika Mto Yala na kwengine''. Hayo ni matamshi ya rais wa Jamhuri ya Kenya William Ruto wakati alipovunjliia mbali kitengo maalum cha SSU kilichokuwa kikihudumu chini ya afisi ya Mkurugenzi mkuu wa Ujasusi DCi nchini Kenya. Rais Ruto alisema hiyo ni sehemu ya mabadiliko ya uongozi huku utawala mpya ukipania kurekebisha usimamizi wa idara ya usalama nchini. Alisema kwamba, kitengo hicho ndicho kilichohusika pakubwa na mauaji ya kiholela na kupotea kwa watu ambão miili yao baadaye ilipatikana maeneo tofauti nchini kama vila mto Yala. Hatua hiyo inajiri baada ya kiongozi huyo kupokea ripoti ya uchunguzi kuhusu kutoweka kwa raia wawili wa India na mwenyeji wao aliyekuwa dereva wa gari walimokuwa. Ripoti hiyo ilipendekeza kuvunjiliwa mbali kwa kitengo hicho ili kuruhusu uchunguzi kukamilika kabla ya faili hiyo kuwasilishwa kwa mkurugenzi mkuu wa mashtaka nchini kenya. Kuvunjiliwa mbali kwa kitengo cha polisi  cha Flying Squad – kilichohusisha maafisa wa polisi waliokuwa wakihusika na ujasusi mbali na kukabiliana na wahalifu nchini, kulisababisha kuundwa kwa kitengo maalum cha Sting Squad Headquarters SSH chenye maafisa hamsini waliopatiwa mafunzo ya hali ya juu. Kitengo hicho kilipewa majukumu ya kushughulikia uhalifu wa hali ya juu kama vile wizi wa kutumia silaha, utekaji nyara na wizi wa magari katika jiji na kaunti zinazozunguka mji wa Nairobi , lakini majukumu yao mara kwa mara yaliongezeka zaidi ya mji wa Nairobi. Walipewa jukumu la kufanya kazi kwa karibu na mashirika mengine ya usalama ili kuzuia uhalifu kutoa habari za kijasusi mbali na kushughulikia matukio ya uhalifu yanayohitaji dharura. Kumekuwa na tuhuma kwamba polisi wamekuwa wakihusika na vifo na kupotea kiholela kwa Wakenya ambapo wanaharakati wa haki za binadamu wametaka uchunguzi ufanyike. Mnamo Aprili na Mei 2019, Shirika la haki za kibinadamu la Human Rights Watch ilihoji watu 35 wakiwemo mashahidi, wanafamilia wa waathiriwa, madaktari na wafanyakazi wa kijamii, wanaharakati, na wafanyakazi wa polisi akiwemo msemaji wa polisi jijini Nairobi. Shirika hilo katika ripoti yake linasema lilifanya kazi kwa karibu na mashirika washirika huko Dandora na Mathare jijini Nairobi katika kutambua waathiriwa na familia. Mfanyabiashara ambaye pia ni mtoaji habari wa polisi aliiambia Shirika hilo kwamba polisi wana orodha ya watu wanaopanga kuwaua, wakiwemo wezi mbali na wanaume na wanawake ambao wametofautiana na maafisa hao. Human Rights Watch pia imeandika mauaji ya kiholela katika muktadha wa ghasia za uchaguzi na oparesheni za kukabiliana na ugaidi huko Nairobi na eneo la kaskazini mashariki, na pwani katika operesheni za kukabiliana na ugaidi. Imedaiwa kwamba  baadhi ya wanachama wa kitengo hicho pia walihusika katika uhalifu wa kutumia silaha katika eneo la matuu ambapo walivamia kampuni moja ya kusambaza gesi na kuiba zaidi ya  ksh.370,000  miongoni mwa visa vingine chungu nzima.  Maafisa hao baadaye walinyang'anywa silaha na kushtakiwa mahakamani. Shirika la haki za kibinadamu la Amnesty Kenya liliunga mkono kuvunjwa kwa kitengo hicho huku likiitaka idara ya polisi kukagua shughuli za SSU na kujibu hadharani madai ya kuwajibika kwa kutoweka na mauaji ya kiholela ya washukiwa wengi,” shirika hilo la kutetea haki za binadamu lilichapisha kwenye mtandao wake wa Twitter. Mto wa Yala uliopo eneo la Nyanza umekuwa ukigonga vichwa vya habari  mwaka uliopita baada ya miili ya watu kupatikana ndani yake ikiwa imetupwa Kufuatia malalamishi ya Wakenya katika mitandao ya kijamii kuhusu kupatikana kwa miili ndani ya mto huo mashirika ya haki za kibinadamu ikiwemo Haki Afrika yalielekea katika kaunti ya Siaya nchini Kenya ili kufuatilia matukio  hayo. Shirika hilo lilidai kugundua miili 21 katika chumba cha kuhifadhia maiti cha hospitali ya kaunti , ambapo ilikuwa imefungwa kamba, mingine ikiwa katika magunia na  mingine ikiwa na alama za kukatwa .. Shirika hilo linasema kwamba lilithibitisha kupitia kituo hicho cha kuhifadhia maiti kwamba mnamo mwezi Oktoba mwaka uliopita  kilizika miili tisa iliokiuwa imepatikana katika mto huo katika kaburi la pamoja.	https://www.bbc.com/swahili/articles/cv27ve42w27o
technology	Waridi wa BBC: Lulu Diva 'Mama hajazungumza kwa miaka tisa, sijui anafikiria nini'	"Jina la Lulu Abas Silangwa maarufu Lulu Diva linapotajwa hasa nchini Tanzania, wengi watamtambua hasa vijana . Je ni kwanini? Lulu Diva ni msanii wa Tanzania aliyejipatia umaarufu kutokana na mtindo wake wa maisha ambao umeibua hisia mseto. Wale wanaomthamini na kumuenzi wanafanya hivyo kwa asilimia 100, na wale wenye maoni tofauti kuhusu usanii wake pia wanafanya hivyo kwa kwa asilimia mia moja. Hata hivyo hilo halimkoseshi usingizi Lulu ambaye anasema kuwa ndoto yake ya kuwa mwanamuziki bora, muigizaji anayebobea kwenye fani yake na vilevile mjasiriamali inamsukuma kila siku kutaka kufanya vizuri na kwa ubora, hayo mengine kwake ni hadithi tu. ""Tangu nikiwa binti, nilikuwa na ndoto kubwa za kufikia makubwa katika utu uzima wangu kwa mfano nilikuwa nataka kuwa mwanamuziki mkubwa hali kadhalika muigizaji. Hiki ndicho kitu ambacho nimeanza kukifikia ila hatua kwa hatua ""Lulu anasema Safari ya mwanadada huyu mzaliwa wa Tanga imekuwa na pandashuka nyingi, ila anasema kuwa pandashuka hizo zimemtayarisha katika kupigania nafasi yake kama msanii wa kike. Bi Lulu anasema maisha yake ya utotoni yalikuwa ya kawaida wakati huo baba yake mzazi akiwa hai, lakini mambo yalibadilika baada ya baba yake kufariki dunia. Cha kwanza kilichokwenda kombo ni uwezo wa mama mzazi kumsomesha. ""Wakati baba yangu alipoaga dunia nilikuwa naingia kidato cha pili , ilibidi mama atafute mdhamini ambaye alikuwa anaishi jijini Dar es salaam , kwa hiyo ilinibidi nitoke Tanga nyumbani kwetu hadi jijini Dar es salaam na kuendelea na masomo yangu .""anakumbuka Lulu. Anasema jitihada zake katika shule Sekondari zilimwezesha kuchaguliwa kushika nyadhifa za uongozi wa wanafunzi, hali kadhalika alijihusisha mno na masuala ya Sanaa shuleni. Baada ya kukamilisha masomo ya Sekondari , ilikuwa wazi kuwa kama mtoto wa kipekee kwa upande wa mama yake ilimlazimu aanze kusaka ajira . Alipata kazi kama muhudumu wa baa  moja jijini Daresalam. Haikuwa rahisi kama binti kutokana na unyanyapaa unaowakumba wanawake wanaohudumu katika migahawa au baa. Mwanadada huyu anasema kuwa jinsi jamii inamtizama mwanamke aliyeko  kwenye ajira ya mhudumu inakuwa ni ya kushusha hadhi ya utu wa mtu. Ila alikaza kamba kazini kuhakikisha kuwa yeye na mama yake wanaishi maisha ya kawaida. Kwa mfano anasema kuwa wamiliki wa baa au maeneo ya vilabu au migahawa wanakuwa wanatilia maanani sana biashara zao ili kupata faida kuliko hali ya wafanyakazi wake. Vile vile anasema kuwa mshahara wa wahudumu wa maeneo haya wanalipwa mshahara mdogo kuliko bakshishi (tipu) ambayo wanapata kutoka kwa wateja wanaowahudumia kwa vinywaji na vyakula mbalimbali. ""Wakati huo nafanya kazi kama mhudumu nilikuwa sina chochote hadi nilikuwa naishi na rafiki yangu mmoja, na wakati nilianza kuwa na uwezo wa kuishi pekee yangu nilianza kuishi eneo la Tandale katika nyumba za uswahilini zilizokuwa zinapangishwa kwa bei ya chini kiasi kuwa ningeweza kumudu . ""anakumbuka Lulu. Lakini anasema kuwa tukio mmoja ambalo hatalisahau katika kazi yake hii ya kuwa mhudumu ni pale aliposhambuliwa na mteja. ""Tukio hilo lilifanyika kwa haraka sana, huyo mteja alikuwa ameagiza kinywaji baridi lakini baadae akadai alikuwa ameagiza kinywaji moto. Kwa kuwa tayari nilikuwa nimefungua kile kinywaji nilijaribu kumshawishi akubali kinywaji hicho la sivyo ingenilazimu mimi nilipe nasikuwa na hela. Mara ghafla yule mteja alinizaba kofi la ajabu, ambalo sitawahi kusahau"", Lulu aliniambia. Katika kipindi hicho Lulu aliona umuhimu wa kusomea taaluma ya hoteli na aliingia katika taasisi ya mafunzo ya kazi ya hoteli , ili awe na nafasi nzuri zaidi za kazi kuliko aliyokuwa nayo. Vile vile Lulu anasema kuwa hakufa moyo katika kufanikisha ndoto yake ya kuwa mwanamuziki, muigizaji na pia mfanyabiashara. Kwa hivyo kila nafasi aliyoipata ya kuonyesha talanta yake kwa waliomtangulia katika fani hiyo aliitumia kwa busara. Jina la Lulu Diva kisanii lilianza kutamba katika kipindi cha miaka mitano iliyopita. Kwa udi na uvumba kama anavyosema amepigania nafasi yake kama mwanamuziki na muigizaji. ""Haikuwa rahisi  kwangu kuafikia kuwa msanii mkubwa hapa Tanzania, kwanza kabisa kuna dhana nyingi ambazo zinahusishwa na wasanii wa kike, hasa jinsi tunavyofika kwenye majukwaa makubwa ya usanii , ila mimi naamini kuwa ni jasho langu na ari ya kuendeleza talanta yangu imenifikisha nilipo"", Lulu anasema. Tukio ambalo limekuwa pigo kuu katika maisha yake, lilianza miaka tisa iliyopita wakati mama yake mzazi alipoaanza kuumwa ugonjwa ambao ulimuathiri kiakili. Tangu wakati huo hadi wa leo Lulu anasema mama yake mzazi hajazungumza wala kutembea mwenyewe. Kilio kikuu cha msani huyu ni kuwa wakati anaanza kupata kipato cha kumuwezesha yeye na mama kuishi maisha ya stara kuliko maisha ya taabu walikotoka, ndio wakati mama yake alianza kuumwa ugonjwa ambao umekuwa ukiwasumbua kwa muda mrefu. ""Mama hajazungumza kwa miaka tisa, sijui anafikiria nini?, sijui ananiwazia yepi na hata sielewi yuko katika dunia ipi? Ni jambo linalonikosesha usingizi. Najiuliza na usanii huu wangu mama hajaweza kunishabikia kwani haelewi kinachofanyika, inauma sana kumuona mama akiwa katika hali hii.""Lulu anasema Kwa miaka tisa hii, Lulu hajaweza kuzungumza na mama yake, na hata akimzungumzisha kutokana na maradhi yake hana uwezo wa kujibu, na Lulu hajui kama anatambua ama hatambui akizungumzishwa. Hilo linamtatiza sana Lulu. Lulu anasema anajivunia mwaka 2018 kupitia kipato chake cha uanamuziki aliweza kumpeleka mama yake hospitalini alikofanyiwa upasuaji sehemu ya kiuno, lakini baada ya kuruhusiwa kutoka hospitalini , mama alipata ajali na akavunjika mguu wake tena. Tatizo juu ya tatizo. Kaamua Kumtungia Wimbo Mama yake 'Mama' Mwanadada huyu anasema kuwa ugonjwa wa mama yake umekuwa ni mtihani mkubwa kwake , mwezi Aprili mwaka huu wa 2021 akaamua kumuandikia wimbo maalumu wenye historia yake na mama yake mzazi. Wimbo huyo unaoitwa MAMA, ni maalumu kwa ajili ya mama yake - kwenye wimbo huo unaoibua hisia ya huruma anatoa ujumbe wa maombi yake kwamba siku mmoja mama yake atazungumza na kutembea tena. Wimbo huo wa Lulu Diva umesikilizwa na kutizamwa kwa wingi katika mtandao wa Youtube. Kwenye wimbo huu Lulu anasema nikimnukuu ""Hii ni kutoka moyoni, nakupenda mama, na ndio sababu kutwa napambana , kinachonitesa moyoni  unaumwa sana , ila naamini ipo siku utapona, maana huwezi kula mwenyewe , wala kutembea mwenyewe pengine ni siri yangu mwenyewe "" ujumbe katika sehemu ya wimbo huo wa mama unasema. Kwenye video ya wimbo huu, anaonekana mama yake akiwa kitandani. Lulu Diva aliyezaliwa kama mtoto wa pekee anasema kuwa ametambua umuhimu wa kuwa na jamii na haja ya kujaaliwa na watoto. Katika mitandao ya kijamii Lulu ni mmoja wa wasanii ambao pia wameibua gumzo juu ya masuala mbalimbali hasa ya mahusiano na mtindo wake wa maisha. Akijibu baadhi ya tuhuma hizo, Lulu anasema kila mtu ana mtindo wake wa maisha, na hawezi kwenda kila mahali na kujitambulisha kuwa yeye ni nani kiuhalisia."	https://www.bbc.com/swahili/habari-57740497
religion	Waislamu wanakabiliwa na shinikizo la kuukubali utamaduni wa Kifaransa	"Wiki hii Baraza la Waislamu nchini Ufaransa (CFCM) liko tayari kukutana na rais  Emmanuel Macron,  kuidhinisha nyaraka mpya za  "" Sheria ya utamaduni ya Ufaransa "" ambayo maimamu wanatakiwa kusaini. Inaripotiwa kuwa baraza hilo (CFCM), linalojumuisha makundi mbalimbali ya Waislamu nchini humo linatakiwa kujumuisha katika nyaraka hizo sheria ya utamaduni wa Kifaransa , ya Jamuhuri ya Ufaransa, inayojumuisha kukataa dini ya Kiislamu  kama chama cha kisiasa na kuzuwia ushawishi wa kigeni. ""Sote hatukubali  kuhusu kilichomo ndani ya  sheria ya Ufaransa ,"" amesema  Chems-Eddine Hafiz, makamu rais wa CFCM  ambaye pia ni mkuu wa msikiti mkubwa wa Paris-  Paris Grand Mosque. Hatahivyo, anasema kuwa, ""tuko katikati ya mabadiliko ya historia ya Uislamu nchini Ufaransa na sisi kama Waisamu tunakabiliwa na wajibu ."" Miaka minane iliyopita, alisema, mawazo yake yalikuwa tofauti. Mwanamgambo wa kiislamu  Mohamed Merah hivi karibuni alifanya shambulio katika mji wa Toulouse. .""Rais wa zamani wa Ufaransa Nicolas  Sarkozy alinifanya niamke kutoka kitandani karibu saa kumi na moja alfajiri kujadili suala hili. Nilimwambia : 'Jina lake huenda likawa ni Mohammed, lakini pia ni mhalifu! Sikutaka kukanganya uhalifu na dini. Lakini leo, ninakanganya. Kasisi wa kifaransa anapaswa kushughulikia suala hili. "" Mpango ulikuwa ni kwa kikundi hicho cha viongozi wa Kiislamu kutengeneza usajili wa viongozi wa dini nchini Ufaransa  ,ambapo kila mmoja wao atasaini sheria hiyo, kabla ya kuhojiwa. Mwezi Oktoba, Rais Emmanuel Macron alizungumza dhidi ya  ""kuwapa shinikizo "" viongozi wa Kiisalmu. Lakini pia ni vigumu kwa nchi ya yenye uongozi wa  Kisha ambao wanataka kutofautisha dini na serikali. Bw Macron anajaribu kuzuwia siasa za kiislamu, bila kulaumiwa kwa kuingilia masuala ya kidini au ubaguzi dhidi ya dini nyingine. Kuyaleta pamoja makundi ya Kiislamu katika jamii ya Ufaransa limekuwa ni jambo muhimu  katika miaka ya hivi karibuni . Ufaransa inakadiriwa kuwa na waislamu milioni tano-ikiwa ni nchi yenye idadi kubwa ya Waislamu walio wachache  barani Ulaya. Olivier Roy, mtaalamu wa masuala ya Kiislamu nchini Ufaransa, anasema sheria inasababisha matatizo mawili. Moja ni ubaguzi kwasababu sheria hii inawahusu wahubiri wa dini ya Kiislamu pekee, na lingine ni haki ya kuwa muumini wa dini. ""Unatakiwa kuheshimu sheria hizi za kitaifa ,"" anasema, ""lakini haupaswi kuwatenga wajumbe wa makundi ya wapenzi wa jinsia moja na waliobadili jinsia zao- LGBT, kwa mfano, Kanisa Katoliki halijaidhinisha ndoa ya wapenzi wa jinsia moja . '' Mwanamitindo wa urembo nchini Ufaransa,  Iman Mestaoui amekuwa kipokea jumbe zenye maneno makali kutokana na kile alichokiita  ""wanaomchukia "" - akimaanisha Waislamu wenye itikadi kali ambao wanasema mitindo yake ya mavazi mara nyingi haimstili mwanamke kwa kufunika kichwa chake vyema. Hatahivyo, amesema, suala la kuwaamrisha viongozi wa dini kusaini ""sheria ya Ufaransa"" ni tatizo, ikizingatiwa kuwa Waislamu hawaangaliwi kama raia kamili wa Ufaransa. ""Ni kutuweka katika hali ambapo ni lazima uwaoneshe watu kwamba unakubali utamaduni wa Kifaransa na maadili yake, wakati unahisi kuwa ni Mfaransa, lakini pia haujihisi kuwa si Mfaransa mwilini mwako .""alifafanua. ""Tunahisi kana kwamba kila kitu tunachokifanya -iwe kodi,  miradi ya 'maendeleo'  - intatosha. Lazima uoneshe kwamba wewe ni raia wa Ufaransa; lazima ule nguruwe;unywe pombe;usivae hijab; uvae  ""Sketi fupi?. Hiyo sio sahihi ."" Lakini  Hassen Chalghoumi, imam wa msikiti wa Drancy uliopo viungani mwa mji mkuu Paris, alisema baada ya miaka ya ugaidi, serikali ililazimishwa kuchukua hatua. Bw Chalghoumi kwa sasa amejificha, baada ya kupokea vitisho dhidi yake  kuhusiana na mawazo yake ya kufanyika kwa mageuzi. ""Lazima tushughulikie suala hili kikamilifu na kuonesha kwamba sote tumeungana, kwamba tunaheshimu sheria ,"" aliiambia BBC. ""Haya ni matokeo ya itikadi kali ."" ""Sio uchokozi, ni haki ninayosema ,"" alisema. Nje ya msikiti mkubwa wa Paris - Paris Grand Mosque, Charki Dennai alipokuwa anafika  msikitini kwa ajili ya ibada ya siku alisema: ""Hawa vijana wenye itikadi kali ni kama mabomu,"" alisema huku akiwa amebeba mkeka wa kuswalia na Koran. Hiki ndicho ninachokifanya. Lakini kuna maswali kuhusu athari walizonazo maima kwa Waislamu vijana, hususan inapokuja katika ghasia za itikadi kali. ""Haitawezekana,"" alisema Olivier Roy, ""kwasababu magaidi hawakutoka katika msikiti wa Salafi.Ukiangalia utambulisho wa magaidi, hakuna hata mmoja aliyetoka anakofundisha Salafi "" Mawazo ya Kisalafi ni ya kundi la itikadi kali lenye uhusiano na siasa ya dini ya Kiislamu. Sheria hiyo  ni sehemu ya sera kubwa za serikali za kukabiliana na tatizo la ushawishi wa kigeni, kuzuwia ghasia na vitisho kutoka kwa watu wenye itikadi kali, na pia kuwavutia vijana wanaohisi kuwa wamepuuzwa nchini. Bw Macron anaangalia uwezekano wa kuongezwa kwa mafunzo ya lugha ya kiarabu katika shule nchini Ufaransa na kuendeleza zaidi meneo yaliyoachwa nyuma kimaendeleo, na amekwisha tangaza wazi kwamba atakabiliana na wenye itikadi kali wanaoikataa sheria ya Ufaransa na utamaduni wan chi hiyo, lakini sio Waislamu wote. Hakim El-Karoui ni mtaalamu  kuhusu  makundi ya Kiislamu ya Ufaransa katika kituo cha Montaigne ambacho mara kwa mara huchangia  katika fikra za serikali. Lakini anasema Waislamu wenyewe wanapaswa kuhusika katika shughuli za serikali,  ""kwasababu wanaweza kuchangia kutoa taarifa na uelewa kuhusu Uislamu katika mitandao ya kijamii -serikali imeshindwa kufanya hivyo ."" Na bila sahihi za ""Waislamu wa vijijini "", Olivier Roy anasema, itakua vigumu kwa sheria mpya kutekelezwa. ""Serikali itafanya nini? ""Tubadili katiba au tuvumilie mfumo wa  'uhuru wa dini' au serikali haitaweza kuwachaguliwa Waislamu kiongozi wao wa kidini."" Alisema. Mwanamitindo ya urembo Iman Mestaoui aliiambia BBC mjini Paris kwamba familia yake yote ilimpigia kura Rais  Macron katika uchaguzi wa mwaka  2017. Lakini tangu wakati huo anasema, amegundua  ''mabadiliko makubwa"" katika uhuru wa usalama na masuala ya uhamiaji. ""Nilikuwa mfuasi wa Macron,"" alisema .""Yalikuwa ni matumaini yetu katika jamii, lakini sasa ninahisi tumetengwa ."	https://www.bbc.com/swahili/55156619
politics	Jerry Rawlings: Ni kwanini kiongozi huyo wa zamani aligawanya maoni nchini Ghana	"Jerry Rawlings alinyakua  mamlaka mara mbili nchini  Ghana lakini akayarejesha nchini chini ya udhibiti wa demokrasia  . Baada ya jaribio la kwanza la mapinduzi alihukumiwa kifo lakini alikwepa kuipindua serikali ya nchi ya kijeshi. Miaka miwili baadaye  Rawlings alimuondoa madarakani kiongozi wa nchi aliyechaguliwa kidemokrasia halafu baadaye alifanikiwa kugombea mwenyewe katika uchaguzi. Awali Rawlings ambaye ni mjamaa, alianzisha mageuzi ya soko huria na kuifanya nchi yake kuwa muhusika mkuu katika  ujumbe wa walinda amani wa Umoja wa Mataifa . Jerry John Rawlings  alizaliwa   Accra  Juni  22 mwaka 1947, mtoto wa kiume wa Mkulima Mskochi na mama Mghana. Alisomea katika shule ya sekondari ya Achimota  ambako alifanya vizuri katika uwanja wa mashindano ya farasi na alielezewa na wanafunzi wenzake kama mzungumzaji asiyeogopa kutoa mawazo yake na  mwenye uasi. Mwaka 1968  alijiunga na shule ya mafunzo ya kijeshi  ya Teshie, karibu na mji mkuu Accra, na baadaye alipelekwa katika shule ya uendeshaji wa ndege. Akiwa na cheo cha Luteni wa pili, alipata mbawa na kujiunga na kikosi cha wasomi - Fourth Squadron cha ndege za jet za wapiganaji chenye makao yake mjini Accra. Wakati  Rawlings  alipopandishwa cheo kuwa Luteni wa ndege 1978,  alikuwa tayari ameanza siasa. Ghana, nchi ambayo ilikuwa ya kwanza Afrika kupata uhuru wake kutoka kwa Uingereza, ilikuwa inakabiliwa na tatizo la uhaba wa chakula, hasara na mkwamo wa uchumi . Rawlings  alielekeza hasira zake kwa kile alichokiona kama ukosefu wa nidhamu, ufisadi na matumizi mabaya ya utawala wa kijeshi. Wakati marufuku ya vyama vya kisiasa ilipoondolewa mwaka 1979, Rawlings  alipata umaarufu mkubwa kama mtu mkosoaji maarufu wa serikali , aliitolea wito ifanye juhudi zaidi kuwasaidia masikini. Akisukumwa na uungaji mkono huu, Rawlings alifanya jaribio lake la mapinduzi la Mei 1979. Halikufanikiwa na akakamatwa na kuhukumiwa kifo . Alifanikiwa kutoroka jela kwa kusaidiwa na maafisa wa ngazi ya chini na vyeo vingine na kumpindua kiongozi wa kijeshi wa nchi hiyo, Jenerali Fred Akuffo. Rawlings alichukua utawala wa serikali kama kiongozi wa Baraza la kijeshi la mapinduzi  (AFRC),  na kusababisha kuandikwa kwa kichwa cha habari katika gazeti la Uingereza kitakachokumbukwa  : "" Chotara Mskochi na mchezaji wa mchezo wa farasi aichukua Ghana"". AFRC  lilikua limeapa kuwawajibisha viongozi wa zamani,  na  Akuffo na viongozi wengine wa kijeshi walinyongwa. Rawlings alianzisha kile alichokiita  zoezi la utunzaji wa nyumba   '' housekeeping exercise"" kuiondoa  Ghana katika kile  AFRC walichokielewa kuwa ni vitendo vya ufisadi wa utawala wa kijeshi. Majaji wa ngazi ya juu kadhaa na maafisa wa jeshi waliuawa katika kipindi hicho. Lakini, mbali na kung'ang'ania katika madaraka mapya aliyoyapata,  Rawlings aliitisha uchaguzi katika kipindi cha miezi minne ya mapinduzi yake. Chama kipya kilichopendwa cha People's National Party, kilichoongozwa na  Hilla Limann, kiliingia madarakani. Hatahivyo , Limann  aliangaliwa na wengi kama mtu tu anayetumiwa na  Rawlings  na kushindwa kwake kufanya mageuzi ya uchumi wa Ghana haraka kulimfanya aondoke madarakani. Kutokana na kuongezeka kwa madeni ya kigeni na mfumuko wa bei kwa  140%, kutoridhika kwa umma kuligeuka kuwa machafuko. Na tarehe 31 Disembar 1981, Rawlings aliingilia kati kwa mara ya pili, akafanya mapinduzi yaliyoileta serikali mpya, Baraza la  Provisional National Defence Council (PNDC), likaingia madarakani. PNDC, kikiongozwa na Rawlings kilitaka kuibadili Ghana kuwa taifa lenye utawala wa Kimarxist. Ilianzisha mabaraza ya wafanyakazi kwa ajili ya kusimamia viwanda vya nchi, kamati za ulinzi za wafanyakazi zikaibuka katika kila jamii, na Rawlings akageukia kwa muungano wa Usovieti kuomba msaada. Lakini miaka miwili tu katika jaribio lake ndani ya ujamaa, Ghana iliuacha. Labda kwa kuhisi kwamba Muungano wa Usovieti ulikuwa karibu kuvunjika , Rawlings  alichukua hatua za kukumbatia soko huria. Alishusha thamani ya sarafu, akaacha kuwaajiri wafanyakazi katika makampuni ya serikali na kutaifisha viwanda vya Ghana, ikiliwa ni pamoja na mashamba yake muhimu ya kahawa na kakao. Lakini, ingawa mabadiliko haya yalizifurahisha nchi za magharibi pamoja na Mfuko wa fedha duniani(IMF), makali yaliyoambatana na mageuzi hayo yalisababisha machafuko ndani ya nchi. Kati ya mwaka 1983 na 1987, Rawlings alinusurika majaribio manne dhidi yake. Kamata kamata ya serikali, ambapo viongozi wa upinzani walikamatwa na kufungwa, ililalamikiwa na makundi ya kutetea  haki za binadamu kote duniani. Hali ilikuwa mbaya hata zaidi wakati Waghana milioni walipofukuzwa kutoka nchi jirani ya Nigeria. Lakini, kufikia miaka ya mapema ya 1990, mageuzi yake yalikuwa yameiongoza nchi kuelekea  katika  uchumi imara na mwaka  1992, Rawlings  akashinda uchaguzi wa rais wa  Ghana. Ushindi wake wa kishindo, akiwa na asilimia  58%  ya kura, uliaminiwa kuwa ulikuwa ni wa haki na Jumuiya ya Madola na Umoja wa Afrika. Na  kutokana hasa na nchi kuwa na uthabiti mpya wa kiuchumi , alichaguliwa tena katika ushindi mwingine wa kishindo mwaka 1996. Aliinua sura ya Ghana kimataifa kwa kuchangia wanajeshi wengi katika vikosi vya Umoja wa Mataifa na walinda amani, hususan katika mataifa ya  Liberia, Sierra Leone, Lebanon  na Iraq."	https://www.bbc.com/swahili/54923751
sports	Tetesi za soka Ulaya Jumatatu tarehe 30.11.2020: Khedira, Donnarumma, Schuurs, Puig, Thauvin	"Kiungo wa kati  Mjerumani  Sami Khedira, 33, anasema anaweza kuhamia katika Primia Ligi wakati mkataba wake na  Juventus  utakapoisha msimu huu. Aliongeza kuwa anaendelea kuwasiliana na mameneja wa Everton  Carlo Ancelotti  na wa Tottenham Jose Mourinho. (ZDF, via Mail) Mkataba wa mlindalango wa AC Milan Gianluigi Donnarumma  katika  Serie A  unamalizika mwaka  2021 lakini kijana huyo wa kimataifa Muitaliano mwenye umri wa miaka 21-  anasema wakala wake ataongea na klabu na anataka kuendelea kubakia nao kwa  ""muda mrefu"". (Football Italia) Liverpool wamekuwa wakihusishwa na mlinzi wa  Ajax  Perr Schuurs, 21, lakini  the Reds hawajafanya dau lolote kwa ajili ya Mholanzi huyo   . (Voetbal Primeur - in Dutch) Celtic wanataka kumsaini kiungo wa kati wa  Crystal Palace na Jamuhuri ya    Ireland James McCarthy, lakini  Aston Villa na Burnley pia wanamtaka kijana huyo mwenye umri wa miaka 30. (Teamtalk) Mkufunzi wa  Manchester United  Ole Gunnar Solskjaer anasema ""hashiri sana kuhusu wale watakaoingina na kutoka  "" wakati wa dirisha la uhamisho la wachezaji la mwezi wa Januari . (Evening Standard) Viungo wa safu ya kati  Wahispania  Riqui Puig, 21, na  Carles Alena, 22,  wanapijgania  hali zao za baadaye katika timu ya  Barcelona  sawa na mshambuliaji Mdenmark  Martin Braithwaite, 29, na kiungo wa nyuma-kushoto Muhispania     Junior Firpo, 24. (Marca) Winga wa Ufaransa  Florian Thauvin anasema ali   ""ondolewa  "" na mkurugenzi wa masuala ya kiufundi wa AC Milan   Paolo Maldini akisema timu hiyo ya  Serie A side iliitaka kumsaini . Mkataba wa kijana huyo mwenye umri wa miaka  27-katika timu ya Ufaransa ya Marseille unaisha msimu ujao  wa soka wa mwaka 2021. (Football Italia) Juventus wanaweza kumlenga  kiungo wa safu ya kati-nyuma wa  Atletico Madrid  na kiungo wa kati -nyuma wa  Montenegro  Stefan Savic, 29,ili kuimarisha safu yao ya ulinzi. (Calciomercato) Kiungo wa zamani wa  safu ya nyuma-kushoto wa  Brazil  Roberto Carlos amesema mpango wake wa kuhamia   Chelsea ulio ""afikiwa"" mwaka 2007 na ulivunjwa tu katika ""nyakati za mwisho "". (Goal) Barnsley wanaangalia kwa makini uwezekano wa kurefisha mkataba wa mkopo wa  Leicester City kumuhusu mchezaji wa safu ya  kati   Matty James katika klabu hiyo, huku mkataba wa Muingerezaq huyo mwenye umri wa miaka 29 ukitarajiwa kumalizika mwezi wa Januari . (Leicestershire Live)"	https://www.bbc.com/swahili/55126632
politics	Matokeo ya uchaguzi Tanzania 2020: Tundu Lissu aondoka Tanzania na kurejea Ubelgiji	Aliyekuwa mgombea wa urais wa chama cha upinzani cha Chadema Tundu Lissu ameondoka Tanzania leo Jumanne Novemba 10,2020 kwenda Ubeligiji. Lissu amesafiri akiwa anatokea katika makazi ya Balozi wa Ujerumani nchini Tanzania ambako aliomba hifadhi wiki iliyopita akidai kutishiwa maisha yake. Lissu ametuma video fupi kupitia mtandao wake wa Twitter ikionesha akitoka kwenye nyumba ya balozi mpaka Uwanja wa Ndege wa Kimataifa wa Mwalimu Nyerere alipopanda ndege na kuelekea Ubelgiji mchana wa leo. Kwa mujibu wa gazeti la Mwananchi, Lissu alisindikizwa na maafisa wa ubalozi wa Ujerumani na Marekani katika safari yake hiyo. Lissu alikuwa akiishi nchini Ubelgiji toka Januari 2018 wakati akipata matibabu baada ya kushambuliwa vibaya kwa risasi na watu wasiojulikana Septemba 2017 Dodoma, Tanzania. Mwanasiasa huyo alirejea Tanzania mwezi Julai mwaka huu ili kuwania nafasi ya urais ambapo alishindwa na rais John Magufuli wa chama tawala CCM. Lissu na chama chake wakishirikiana na ACT-Wazalendo walikataa kukubali matokeo hayo na kuitisha maandamano ambayo hata hivyo hayakufanyika na baadhi ya viongozi wa vyama hivyo kukamatwa kwa muda. Mara baada ya kuachiwa, Novemba 2, Lissu aliomba hifadhi kwa Balozi wa Ujerumani akisema amepokea vitisho juu ya maisha yake. Lissu anakuwa mwanasiasa wa pili mkubwa wa upinzani kuondoka Tanzania baada ya uchaguzi, wa kwanza akiwa aliyekuwa mbunge wa Arusha Mjini Godbless Lema ambaye amepewa hifadhi wiki hii nchini Kenya. Lema pia ametaja vitisho vya usalama kama sababu ya kuondoka Tanzania. Hata hivyo msemaji wa serikali ya nchi hiyo Dkt Hassan Abbas amekanusha kuwa kuna vitisho kwa wanasiasa wa upinzani nchini humo.	https://www.bbc.com/swahili/54886315
health	Panya wa Tanzania sasa wanachunguza kifua kikuu	Kifua  Kikuu ni moja wapo ya magonjwa sugu duniani ya kuambukiza. Ugonjwa huu wa TB  husababisha vifu vya zaidi ya watu milioni 1.5 kila mwaka huku wengine bilioni 1.7 wakiambukizwa. Shirika la Afya Duniani(WHO) linasema nchi masikini nyingi kutoka Afrika ndizo zilizoathirika na maambukizi ya TB. Nchini Tanzania utafiti maalum umeanzishwa ambapo wanasayansi wanatumia Panya kuchunguza TB na kuanza mapema matibabu yake. Waandishi wa BBC Dayo Yusuf na Munira Hussein walitembelea kwenye maabara moja kunakofanyiwa utafiti huu mjini Dar es Salaam na kuandaa taarifa ifuatayo.	https://www.bbc.com/swahili/habari-59487596
religion	Muhubiri maarufu wa Nigeria TB Joshua amefariki	"Taarifa iliotolewa na kanisa lake la SCOAN  siku ya Jumapili alfajiri  imethibitisha kifo cha Muhubiri TB Joshua. Muhubiri huyo maarufu kutoka nchini Nigeria amefariki akiwa na umri wa miaka 57. Taarifa hiyo ilisema: Mungu amechukua maisha ya muhudumu wake TB Joshua  kulingana na uwezo wake. Amefariki akimuhudumia Mungu. Taarifa hiyo imetaja sura moja katika biblia inayosema : Mungu muweza hawezi kufanya lolote bila kutoa mipango yake kwa watume wako. "" - Amos 3: 7 Siku ya Jumamosi  tarahe 5 Juni  2021, mtume TB Joshua alizungumza katika mkutano wa runinga ya Emmanuel. ''Kila kitu kina wakati wake - tunapokuja hapa na kuomba na tutarudi nhyumbani baada ya utumwa''. TB Joshua alikuwa mmoja ya wahubiri maarufu ambapo alijulikana kwa kutabiri matukio yajayo  ambayo wengi waliona kama uingiliaji kazi ya Mungu. Mwaka 2014, Muhubiri huyo alikosolewa nchini Nigeria baada ya upande mmoja wa paa la kanisa lake nchini humo  kuanguka na kuwaua takriban watu 116. Temitope Balogun Joshua, maarufu TB Joshua, alizaliwa tarehe 12 mwezi Juni 1963 katika mji wa Arigidi huko Aoko kaskazini mashariki mwa jimbo la Kusini magharibi mwa Nigeria. TB Joshua anajulikana kuwa muhubiri Mkristo  anayehubiri katika runinga. Ndiye mwanzilishi wa kanisa la  Sinagogi la mataifa yote SCOAN  ambalo uhubiri moja kwa moja  katika runinga ya Emmanuel TV mjini Lagos. TB Joshua ana makanisa mengi katika mataifa tofauti  barani Afrika na Marekani ya kusini."	https://www.bbc.com/swahili/habari-57374487
business	China yaishinda Marekani kwa ushirika wa biashara na Muungano Ulaya	"Uchina sasa ndio mshirika mkubwa zaidi wa biashara wa Muungano wa Ulaya, ikiipiku Marekani katika mwaka  2020. Uchina imeonesha kuwa na shughuli kubwa za biashara, huku  biashara na washirika wakuu wa Muungano wa Ulaya ikipungua kutokana na janga la Covid-19. Biashara baina ya Uchina na EU ilikuwa ya thamani ya dola bilioni  709b  (€586bn, £511bn) mwaka jana, huku  Marekani ikifanya biashara ya thamani ya dola bilioni  671 ya mauzo na uajizaji wa bidhaa kutoka Marekani. Ingawa uchumi wa Uchina uliyumba katika kipindi cha robo ya mwaka jana kutokana nan a janga la corona, uchumi wake uliinuka baadae mwaka huo na kuchochea uhitaji wa  bidhaa za Uchina kutoka Muungano wa Ulaya. China lilikuwa ndilo taifa pekee lemnye uchumi mkubwa duniani kushuhudia ukuaji wa uchumi katika mwaka 2020, na hivyo kupata soko la magari ya Ulaya na bidhaa za anasa. Wakati huohuo, faida ya mauzo ya nje ya Uchina kwa Ulaya yalipatikana kutokana na mauzo ya bidhaa za matibabu na za kielekroniki zilizohitajika  kwa wingi. ""Katika mwaka 2020, China  ilikuwa ni mshirika mkuu wa EU. Hii ilitokana na kuongezeka kwa mauzo ya 5.6% na   uagizaji wa bidhaa kwa 2.2% ,""  kwa mujibu wa  ofisi ya takwimu ya Muungano wa Ulaya- Eurostat. Takwimu hizo zilikuwa sawa na data rasmi zilizochapishwa na Uchina mwezi wa Januari, ambazo zilionesha kuwa biashara ya taifa hilo na Muungano wa Ulaya ilikua hadi  5.3%  hadi  dola bilioni  $696.4 katika mwaka  2020. Upungufu wa  kibiashara ya Muungano wa EU na uchina pia  ulikua kutoka dola bilioni 199 hadi dola bilioni 219, kulingana na takwimu za  Eurostat , ambazo zilitolewa siku ya Jumatatu. Ingawa Marekani na Uingereza zimesalia kuwa masoko makubwa ya bidhaa kutoka Muungano wa Ulaya, biashara na mataifa yote mawili  zilishuka kwa kiasi kikubwa, zimeonesha takwimu.  ""Biashara na Marekani ilionekanesha rekodi ya kuporomoka  katika uagizaji wa bidhaa kwa kiwango cha  -13.2% na mauzo kwa kiwango cha -8.2%),"" shirika la data lilisema.  Biashara kupitia baharai ya  Altantiki imekumbwa na mzozo wa kibiashara ambao umesababisha kupanda kwa viwango vya ushuru kwa bidhaa za chuma na bidhaa kama vile  pikipiki za  Ufaransa  ya Cognac au ya Marekani ya  Harley-Davidson  Katika mwaka 2020,  Marekani ilikuwa na ukubwa wa biashara wa thamani ya dola bilioni 171, na Muungano wa Ulaya, kiwango hiki kikiwa ni chini ya ukubwa wa biashara baina ya pande mbili katika mwaka 2019 ambapo biashara ya pande mbili ilikuwa na ukubwa wa thamani ya dola bilioni 174. Haijafahamika wazi kama rais mpya Joe Biden atatathmini upya  biashara kati ya Marekani na Ulaya.  Muungano wa Ulaya na China, hatahivyo, wanajaribu kuimarisha uhusiano wao wa kiuchumi, huku kila upande ukitaka kuidhinisha mkataba wa uwekezaji ambao utazipatia kampuni za Muungano wa Ulaya  uwezo bora wa kuyafikia masoko ya Kichina.  Wachambuzi wanaaashiria mabadiliko ya uchumi wa dunia katika mwaka 2021 baada ya uzorotaji wa mwaka  2020.  Thamani halisi ya biashara ya dunia inatarajiwa kupatanda kwa 7.6%  baada ya kushuka kwa 13.5% katika mwaka 2020  hadi sawa na dola trilioni 16.4 ,  kwa mujibu wa kampuni ya utafiti ya IHS Markit."	https://www.bbc.com/swahili/habari-56097932
religion	Imani sita potofu kuhusu kufunga mwezi wa ramadhani	Mfungo wa mwezi mtukufu wa Ramadhani unaanza wiki hii duniani kote, watu wenye imani ya dini ya kiislamu watajizuia kula chakula na kunywa tangu kuchomoza mpaka kuzama kwa jua. Malengo haya ni katika kutimiza nguzo za uislamu kwa kuswali na kujizuia ,wakati kipindi hiki kikitazamwa kama nafasi ya kujisafisha kiroho. Wakati kwa mtazamo wa kawaida linaonekana kama jambo rahisi, kuna imani chache na upotoshaji uliosabisha uwepo wa maoni tofauti kwa miaka mingi. Yafuatayo ni mambo sita kati yao,sambamba na uchambuzi wa Shabbir Hassan, Mwanafunzi wa sayansi ya dini ya kiislamu na sharia, na Hafidh wa Koran, maana yake amehifadhi Korani yote Miswaki Kusafisha meno hakubatilishi funga yako, kwa mujibu wa wasomi. Hassan anasema mara chache watu hufunga wakiamini kuwa ladha ya dawa ya meno inatosha kubatilisha funga Ingawa wasomi wengi wa maswala ya dini watakubalina kuwa kusafisha meno yako ni sawa, Bwana Hassan ana vidokezo kadhaa kwa wale walio na wasiwasi. ''Ushauri mzuri ni kutumia dawa  ya meno kwa kiasi kidogo, tumia kitu ambacho hakina harufu kali. Pia ameshauri kutumia miswaki ya miti yenye ladha ya asili, miti hii pia inaelezwa na shirika la afya duniani kuwa ni salama kwa matumizi ya mdomoni. Kumeza mate yako mwenyewe inaruhusiwa na pia inashauriwa kufanya hivyo ''madai haya hayana msingi kabisa, ameeleza Bwana Hassan, ''kumeza mate yako ni suala la asili halizuiliki hivyo halibatilishi funga. Kitakachobatilisha funga ni kumeza mate ya mtu mwingine jambo ambalo linapaswa kuzuiwa Hautaruhusiwa kumbusu mweza wako au mke wako,Mantiki nzima ya kufunga ni kudhibiti hisia, vikiwemo chakula, vinywaji na kuwa na wapenzi. Kula au kunywa si maswala pekee ambayo yataharibu funga Maswala mengine yanahusisha  ''Dhambi inayotekelezwa na ulimi'', alieleza Bwana Hassan, dhambi hiyo ni kama vile kusengenya, kujiapiza kwa watu wengine na kufitini. Kama kweli ulisahau kabisa kuwa ulikuwa umefunga kisha ukala kitu, funga yako bado itahesabiwa kuwa halali, ilimradi tu uliacha mara moja baada ya kugundua. Hata hivyo, kama kwa bahati mbaya umekula kitu katika mazingira ambayo yangeweza kuzuilika, kwa mfano wakati wa kutawadha kabla ya swala, basi funga yako ni batili. moja kati hatua nane za kutawadha ni pamoja na kusukutua kinywa, kisha kwa bahati mbaya ukameza maji  kutabatilisha funga yako. Bwana Hassan anaeleza wakati wa kutawadha wakati umefunga, unatakiwa uepuke kusukutua, unashauriwa kuweka maji mdomoni na kutema mara moja. Baraza la Kiislamu nchini Uingereza (MCB) lilitoa angalizo sambamba na  shirika la kimataifa la afya ya macho wakiwataka  watu kuendelea kutumia dawa kama vile za matone. MCB pia imetoa mwongozo mwezi wa ramadhani kwa ajili ya matumizi ya hospitalini, ikieleza kuwa matone ya macho, sindano ni miongoni mwa tiba zisizoharibu funga. Hata hivyo, kumeza dawa kutaharibu funga, inashauriwa kumeza dawa kabla na baada ya kufunga Hassan anasema ''kwanza, kama una tatizo la kiafya,swali la kuuliza  ni je  ninaweza kufunga? Koran inasema wazi kuwa usikilize ushauri wa Daktari''. Katika uislanu, kufunga ni wajibu kwa wale walio na afya njema na wamefikia umri wa utu uzima, kwa kawaida miaka takribani  15. Hii haiwahusishi watoto na watu walio wagonjwa, (kimwili na kiakili), wanaosafiri, waja wazito na wanaonyonyesha, kwa mujibu MCB. Kuna njia nyingine watu wazima wanaoshindwa kufunga wanaweza kupata thawabu wakifanya, bila kujiweka hatarini ''Kama ni ugonjwa wa muda mfupi wanajua watapona basi watafunga siku nyingine, alieleza Bwana Hassan Kama ni maradhi ya muda mrefu anaweza kutoa Fidia, mchango mdogo unaotolewa kwa siku, ambapo utakuwa ukilisha familia masikini	https://www.bbc.com/swahili/habari-44126847
religion	Kifo cha Magufuli: Je uhusiano wake na viongozi wa dini tofauti ulikuwaje Tanzania?	"Kifo cha aliyekuwa rais wa Tanzania John Pombe Magufuli kinaendelea kuleta simanzi ndani na nje ya mipaka ya Tanzania. Katika ibada maalumu iliyojumuisha viongozi wa dini mbalimbali huko wilayani Chato, viongozi hao walimuelezea Magufuli kama kiongozi aliyegusa nyoyo za watu madhehebu yote ya dini huku wakikumbuka mara kwa mara alivyokuwa akiwaita na kuzungumza nao. Rais Magufuli ambae alikuwa Mkristo wa dhehebu la Kikatoliki lakini ni dhahiri kwamba mapenzi yake kwa dini nyengine yalikuwa makubwa. Katika uzinduzi wa msikiti mkubwa uliojengwa kwa ufadhili ya mfalme wa sita wa Morocco jijini Dar es Salaam, rais Magufuli alisisikika akisema maneno mazito. Rais Magufuli alisimulia jinsi alivyomuomba mfalme wa sita wa Morocco amjengee msikiti mkubwa kuliko yote Tanzania. ""Tulipobaki na mfalme wa sita wa Morocco nikamwambia naomba unifanyie kitu kimoja ambacho ninaamini moyo wangu utaguswa na nitakikumbuka katika maisha yangu hata nikitangulia mbele ya haki,"" alisema rais Magufuli wakati wa uhai wake. Leo hii ikiwa imebaki siku moja kabla kufika hapa mjini Chato ambapo pindo alipozaliwa na kukulia, lakini pia ndipo atakapozikwa, viongozi hawa wa dini waliohudhuria ibada maalumu ya kumuombea wanasema Magufuli kiongozi wa kisiasa ambae alikuwa hafanyi kitu ukiwemo kuanza kwa mikutano ya kisiasa bila dua au sala. Baadhi yao wanasema,katika kipindi cha uongozi wake, ndio ilikuwa wakati pekee ambapo viongozi wa dini walijiona kuwa karibu na serikali. Imani yake katika dini ilikwenda mbali zaidi. Katika mapambano dhidi ya janga la corona, mara kadhaa aliwahimiza wananchi wake kuomba ili Mungu awaepushe na jana hilo. Msimamo wake huu, ulionekana kituko katika jumuia ya kimataifa katika kukabiliana na ugonjwa huo. Hata hivyo aliwashangaza watu zaidi pale aliwataka viongozi wa dini kufanya maalumu kumshukuru Mungu kwa kutokomeza Corona nchini Tanzania. Sheikh Abdurahman Ismail Abdallah, sheikh mkuu wa wilaya ya Chato anasema Magufuli ni rais pekee ambae alikuwa na ujasiri wa kuitisha mchango wa kujenga msikiti ndani ya kanisa. ""Alikuwa ni mtu wa tofauti sana. Kwanza aliwapenda viongozi wa dini lakini pia aliwathamini, na viongozi nao wakampenda na kumthamini. Huyu ni kiongozi ambae alikuwa na ujasiri wa kipekee. Aliweza kuchangisha ujenzi wa msikiti kanisani,"" amesema sheikh Abdurahman. Mchungaji Vincent Sylvester kutoka kanisa la PAG, Buserere, anasema rais Magufuli alikuwa kiongozi wa kitaifa ambae alitumia nafasi yake kuwaunganisha watanzania wa matabaka wote. Nae mchungaji Zephrine Kahigwa kutoka kanisa la Tanzania Assemblies of God, amesema maombi yanayoendelea katika maeneo mbalimbali ni ishara tosha kwamba rais Magufuli alipendwa na watu wa dini zote"	https://www.bbc.com/swahili/habari-56506316
technology	Wakili wa mmoja wa ‘matapeli’ Wanaigeria waliokamatwa baada ya kujinadi Instagram adai alitekwa nyara na FBI	"Mwanaume mmoja Mnaigeria anayeshutumiwa kwa wizi wa mamilioni ya dola na usafirishaji haramu wa pesa na nchini Marekani alitekwa nyara na FBI, wakili wake amesema. Ramon Olorunwa Abbas - anayefahamika  na wafuasi wake milioni  2.5 kwenye mtandao wake wa kijamii wa Instagram kama  Ray Hushpuppi - na mshukiwa mwingine wa wizi wa kimtandao  Olalekan Jacob Ponle (aka Mr Woodberry) walikamatwa mjini Dubai, ambako wanaishi mwezi Juni. Baadae walifikishwa katika mahakama ya  Chicago tarehe  3 Julai. Muungano wa miliki za kiarabu (United Aran Emirates) hauna mkataba wa kuwasafirisha wahalifu kwenda Marekani lakini polisi ya Dubai walisema wamekwishwa wasafirisha hadi Marekani. Msemaji wa Wizara ya sheria nchini Marekani ameiambia BBC kuwa  Hushpuppi alifukuzwa kutoka Dubai na hakuletwa Marekani. Hakujibu ni vipi alifika nchini Marekani. Wakili wa Abbas, Gal Pissetzky ameiambia BBC kwamba mteja wake , ambaye picha zake kwenye mtandao wa Instagram zilionyesha  maisha ya kifahari , hakua mhalifu na alipata pesa kwa njia halali. ""Ana ushawishi katika mitandao ya kijamii akiwa na mamilioni ya wafuasi, akiwa na mamilioni ya watu wanaompenda na kumheshimu, na anawapenda, na hicho ndicho alichokifanya. Katika jamii ya sasa, hiyo ni biashara,"" alisema. Bwana  Pissetzky  anakiri kwamba hafahamu  ""kwa 100%  "" masuala ya mitandao ya kijamii na watoto wake walimwambia kuwa ni mtu mzima  sana lakini ana fahamu   ""hivyo ndivyo watu wanavyotengeneza pesa siku hizi. Hoja ya wakili wa mshitakiwa wa Chcago ilikuwa kwamba  Hushpuppi  alilipwa na nembo za  mitindo ya mavazi  katika kesi hiyo inayotarajiwa kuchukua muda mrefu katika mahakama ya Marekani. Shirika la upelelezi la Marekani   (FBI) linamshutumu Bwana  Abbas, mwenye umri wa miaka 37, kwa kuhusika katika wizi wa pesa wa mamilioni ya dola kwa njia ya barua pepe na mifumo mingine ya wizi. Je Marekani ilitimiza sheria ? Ni kesi kubwa zaidi ya wizi inayomuhusisha raia wa Nigeria  nchini Marekani lakini wakili wake anasema Marekani haina mamlaka ya kumsafirisha kutoka Dubai. ""Kwa maoni yangu,  FBI  na serikali hapa walivunja sheria walipo mtekanyara kutoka Dubai bila  mchakato wowote wa kisheria unaowaruhusu kufanya hivyo ,"" Bwana Pissetzky toaliiambia BBC. ""Hapakua na mchakati wa kisheria wa kumsafirisha, hapakua na nyaraka za kisheria zilizowasilishwa,  likua ni wito wa FBI. Sio raia wa Marekani, Marekani haina kabisa mamlaka ya kumchukua ,"" alisema wakili wake. Lakini polisi ya Dubai ilisema  katika ujumbe wake wa Facebook kwamba mkurugenzi wa FBI aliwashukuru kwa kuwasafieisha wanaume hao wawili. Ray Hushpuppi tayari ni mtu maarufu sana kwenye  Instagram  kwa maisha ya kifahari (kula bata) ambayo aliyanadi kupitia picha alizozituma kwenye mtandao huo  , lakini alipata ufuasi zaidi wa watu 100,000  baada ya kukamatwa kwake. Alipokamatwa polisi ya Dubai ilisema kuwa imepata dola milioni 40 taslimu , magari 13 ya kifahari yenye thamani ya dola milioni 6.8, kompyuta 21, simu 47 za smartphone na anwani za watu karibu milioni mbili wanaodaiwa kuwa waathiriwa wa wizi wake  . Glen Donath aliyekua mwendesha mashtaka zamani mjini Washington anasema wanaume hawa ""walizidi kujidai kwani walijinadi kupita kiasi katika mitandao ya kijamii "". Taarifa hii iliwashangaza wengi ambao wamekua wakifuatilia maisha yao ya hali ya juu kwenye mitandao ya kijamii, wakijiuliza wanaume hawa wanatoa wapi pesa kiasi hicho. Bila kujua walichokua wakikifanya, kwa kuonesha maisha yao ya hali ya juu katika mitandao wa Instagram na Snapchat, wanaume hawa walikua wakitoa utambulisho wao kwa majasusi wa Marekani. Kwa sasa, wanashtakiwa kwa kudanganya kuwa ni wafanyakazi wa kampuni mbalimbali nchini Marekani , kuandika barua pepe wakiwadanganya watu ambao waliwatumia mamilioni ya dola kwenye akaunti zao. Katika mtandao wa Instagram , ""hushpuppi"" anajitambulisha kama mtaalamu wa ujenzi, na hata kuna picha zinazoonesha nyumba anayoijenga. Lakini ''nyumba'' hizo alizitumia kama njia ya ulaghai na wizi, kulingana na wapelelezi. ""Mfumo wetu wa maadili yetu ya Nigeria inapaswa kuangaliwa, hususan thamani tunayoipatia mali, kwa vyovyote vile unavyoipata . Ebuka Emebinah,mtaalamu wa masuala ya uchumi ."" ameiambia BBC . ''Ni utamaduni ambapo watu wanaamini kwamba matokeo yanakuelezea . Hatuweki msisitizo katika mchakato na hili limejengwa kwa muda'' Mwezi Aprili , ""hushpuppi"" alibadilisha upya makubaliano ya kukodi nyumba ya kifahari sana Dubai kwa majina yake halisi na simu yake binafsi. Wiki mbili kabla ya kutiwa nguvuni, aliweka picha yake kwenye Instagram akiwa karibu na magari yake mawili ya Rolls-Royce akaandika ujumbe: ""Asante Mungu, kwa Baraka nyingi maishani mwangu. Endelea kuwaaibisha wale wanaosubiri niaibike'' ""Maisha ya kifahari ya Abbas yanatokana na uhalifu, pia ni mmoja wa watu wanaoongoza kwa wizi wa mtandao kwa kuvamia kompyuta za watu, wizi wa pesa kwa njia ya ulaghai wakiwalenga watu kote duniani katika mfumo uliotengenezwa kwa lengo la kuwaibia mamilioni ya dola "". Ilisema taarifa ya Shirika la upelelezi la Marekani FBI kuhusu uchunguzi. Katika kisa kimoja, kampuni ya fedha inasema iliibiwa dola $14.7 kwa njia ya mtandao, inasema kuwa fedha hizo zilikwenda kwenye akaunti za ""hushpuppi"" zilizpo katika nchi mbali mbali duniani. Waraka wa mashtaka unaonyesha kuwa mtu huyo anakabiliwa na shitaka la la kuiba dola milioni $124 kutoka kwa moja ya timu ambayo haikutajwa ya Primia Ligi. FBI limesema kuwa lilipata taarifa katika mitndao Google, Apple iCloud, Instagram na Snapchat, akaunti za benki , stakabadhi zake za usafiri, mawasiliano na washirika wake katika wizi na rekodi za utumaji wake wa pesa. Takriban 90% ya barua pepe za utapeli hutoka Afrika ya magharibi kulingana na taasisi ya Marekani ya usalama wa kimtandao , Agari. Crane Hassold anayeshughulikia uhalifu wa aina hii katika taasisi Agari. Anasema: ''Wanaofanya utapeli huu huanza kwa kuchunguza barua pepe za mawasiliano halisi katika kampuni fulani zinazofanya biasharana kuchukua anwani za barua pepe zao na baadae kupotosha mawasiliano hayo kwa kusema kuwa walibadili akaunti za benki za malipo na kuwaomba waanze kutumia akaunti hizo mpya kwa malipo''. Bwana Ponle ambaye anatumia jina la ""mrwoodberry"" katika mitandao ya kijamii, alitumia jina la Mark Kain katika barua pepe'' ilisema FBI. Anashutumiwa kuilaghai kampuni ya mjini Chicago iliyomtumia dola milioni $15.2. Na kampuni nyingine za Iowa, Kansas, Michigan, New York na California pia zinasema kuwa ziliathiriwa na utapeli huo. Pesa hizo baadae zilipotea kwani baada ya kutumwa kwa pesa hizo zilibadilishwa kuwa pesa mbadala zinazotumiwa kwa njia ya mtandao zinazofahamika kama 'cryptocurrency bitcoin'. Wizi wa aina hii unaofanyika kwa njia ya barua pepe umeshamiri sana duniani na kwa kiwango kikubwa unahusishwa na Nigeria na kwamba nyota wa wizi huo Nigeria wanaitwa 'Yahoo boys'. FBI inawatahadharisha watu wawe makini wanapofanya mawasiliano ya barua pepe zinazowahakikishia kuwa watapata pesa nyingi au wale wanaowaambia wabadili njia yao ya kawalida ya malipo. Mwandishi wa BBC aliandikiwa hivi karibuni ujumbe ambao ulikua karibu sawa na ule unaoelezewa katika taarifa hii. Jinsi wizi unaofahamika kama 419 na mapenzi unavyofanya kazi •Mtu hukuandikia baruapepe, akikuambia kuwa anataka umsaidie kutuma pesa •Atakwambia kuwa matatizo ya kisiasa au matatizo ya majanga mengine vinamzuwia kutuma pesa •Atakuomba umpe akaunti yako ili atume pesa •Hii humsaidia kuifikia akaunti yako na kuweza kuondoa pesa •Jihadhari sana nay ale unayoyaandika katika mitandao ya kijamii kwani taarifa hizo huwasaidia kukufahamu vyema na kukukulenga. Wakili Moe Adele, mwenye makao yake mjini Washington, anasema inasikitisha kwamba serikali ya Nigeria haijali matatizo ya vijana Wanigeria wanaojiingiza katika vitendo vya aina hii. ""Wanaviona vitendo hivi kama njia rahisi kuwasaidia katika nchi inayowapatia fursa chache na wakati mwingine haipo."" Ayo Bankole -muasisi mwenza wa Bootcamp yenye makao yake nchini Nigeria anasema: ''Kuna Wanigeria wengi wanaofanya mambo mengi mazuri duniani, lakini wanaofanya mabaya huchafua sura ya nchi. ""Kampuni nyingi siku hizi hazitumi bidhaa nchini Nigeria, kampuni nyingi hazikubali malipo kutoka imetuharibia sura ."" Katika ripoti ya mwaka 2019 kuhusu uhalifu wa kimtandao , FBI ilisema kuwa ilipokea malalamiko karibu 460,000 ya visa vinavyoshukiwa kuwa ni wizi wa kumtandao, huku zikibiwa dola bilioni $3.5 na zaidi ya dola $300 ziliweza kurejeshwa. Hatahivyo, wengi miongoni mwa wahusika wa wizi huu hawakamatwi, na ni wachache wanofika jela kwani wizi huu huvuka mipaka na hutekelezwa kwa njia ngumu, kulingana na Glen Donath Iwapo watapatikana na hatia Ibyaha, Bwana Abbas na Bwana Ponle wanaweza kufungwa kifungo cha miaka 20 jela."	https://www.bbc.com/swahili/53366184
religion	Yafahamu maeneo 5 'matakatifu' ya kale zaidi duniani	"Kuanzia mawe ya siri ya Mongolia hadi miji iliyoanzishwa kuheshimu wafu, maeneo ya kale matakatifu yalijengwa na watu kujaribu kuelezea maana ya maisha, kifo na dunia yanapatikana katika maeneo mbali mbali ya sayari dunia. Maana ya maisha ni siri ambayo tamaduni nyingi ziumekuwa zikihangaika kuijua katika miaka yote. Siri hii imepelekea kubuniwa kwa sehemu takatifu, huku watu duniani wakijenga majengo ya kuvutia ya kuheshimu miungi yao, huku wengine wakiamini ukuu wa vitu asili, wakitafuta jinsi ya kuwa na mahusiano na misitu mitakatifu, milima mitakatifu na miamba mitakatifu. Kuanzia kujengwa kwa  Stonehenge  katika  England hadi piramidi za Chichen Itza nchini Mexico,ustaarabu wa kale ulifikia kiwango cha kuweka  misimu ya kipupwe hadi kiangazi, kukusanyika kwa mababu au kuwepo kwa uhusiano baina ya binadamu hai na roho za wafu. Mambo yote haya yana uhusiano wa ukweli kwamba watu wamekuwa wakitaka kutafuta ukweli kuhusu maisha, kifo na dunia. Neno ""utakatifu"" bila shaka limepotoshwa. Lakini kutokana na upatikanaji wa intaneti, huwa tunasahau kwamba bado kuna kitu ambacho hakijulikani kuhusu dunia yetu. Hatuwezi kusahau kwamba bado kuna maeneo matakatifu na   maeneo tambarare . Utakatifu unaweza kuwa  njia tu iliyopo kwenye mto au kutembea kwenye eneo la bustani, kutafuta sauti asilia za nyikani.""  Rainier anasema. Kwenye kisiwa cha  Yttygran , aneo la mbali , kisiwa chenye upepo  kilichopo kwenye  Bahari ya Siberia  ya  Bering, zinapatikana mifupa iliyopangwa ya mbavu za nyangumi na  uti wa mgongo inayofahamika kama  ""Uchochoro wa mifupa ya nyangumi’’. Eneo hili ambalo ni njia yenye urefu wa mita 550, iliyopo kando ya bahari ni eneo la kuvutia sana, anasema Chris Rainier, mtafiti wa masuala ya historia ya binadamu Majengo haya ya mifupa ya nyangumi yalijengwa na watu wa jamii ya  Yupik, na inakadiriwa kuwa yamekuweko kwa miaka  2,000 ,"" Wanasema wataalamu Nadharia ya Kiakiolojia inaelezea kuwa eneo hilo lilikuwa ni mahala ambapo watu walikuwa wakikutana. Walijenga mifupa ya nyangumi na kuiwekea Ngozi saw ana ile ya ng’ombe au dubu, juu ya jengo ili kubuni ukumbi wa mkutano. Walitumia eneo hilo kufanya mikutano mitakatifu. Kile kilichobakia kwa sasa ni mifupa ya nyangumi."" Hegra ulikuwa ni mji wa pili wa watu wa jamii ya Nabataea , ambao walijenga mji wao maarufu wa , Petra, zaidi ya kilomita 500 kaskazini magharibi mwa  Jordan ya sasa. Ukiwa katika jimbo la AlUla  la  Saudi Arabia, mji huo wa kale wa mawe  (unaofahamika kwa Waislamu kama Al-Hijr na Mada'in Salih) ulijengwa tangu Karne ya 1 BC ( Kabla ya Kristo). Ni eneo la  kwanza la nchi hiyo la urithi  la Shirika la Umoja wa mataifa la UNESCO, eneo ambalo lina makaburi yaliyohifadhiwa vyema  zaidi ya 100 yaliyomo katika mawe. ""Haya ni maeneo ya makaburi ya wafalme, Malkia na waheshimiwa, sawa tu   Petra,""  anasema Rainier. Mwamba wa kale uliochongwa kwa ustadi wa hali ya juu unapatikana eneo lote la Kusini magharibi mwa Marekani, ikiwa ni pamoja na Utah, New Mexico, Arizona, na Colorado. Ikijulikana kama miamba iliyopinda-petroglyphs, picha hizi – ambazo nyingi zilibuniwa na  tamaduni za  Fremont na Anasazi  - mara nyingi huonyesha maumbile ya binadamu, wanyama, silaha za kuwinda na alama za mikono. Maeneo haya yanachukuliwa kama maeneo matakatifu na Wamarekani wazawa, ambao ndani yake wanaiona kama viunganishi vinavyowaunganisha na nyakati zilizopita na urithi wa utamaduni wao. ""Nikiishi katika Santa Fe, New Mexico, nimekuwa kila mara nikivutiwa na watu wa Mataifa ya kwanza,"" Rainier anasema. ""Picha hii ilichukuliwa katika  Utah. Alama hizi za mikoni zinadhaniwa kuwekwa miaka ipatayo 4,000, lakini iko katika hali ya maridadi. “Mongolia ni nchi ya ajabu yenye historia ya kuvutia na ya muda mrefu,” anasema  Rainier. ""Kuna maeneo ya makaburi ya kale yaliyotawanyika katika maeno mbali mbali ya kaskazini mwa Mongolia. Wakati unapovuka eneo lenye savana, utaona rundo kubwa la mawe. Ndani ya maeneo haya ya kuzika walizikwa mashujaa wa vita walioheshimiwa zaidi. Katika makaburi hayo vimezikwa vitu kama mikuki, maboksi ya vipuri, na mali nyingine mbali mbali ambazo wapiganaji hao jasiri walizimiliki wakati wa uhai wao."" Jengo la maarufu la hekalu ya Angkor Wat ni mnara mkubwa zaidi wa kidini duniani. Linachukua  kilomita za eneo 400, nje kidogo ya Siem Reap. Hekalu hilo lililojengwa karibu karne ya 12 kama makao makuu ya Himaya ya  Khmer Empire,  ambalo ni urithi wa UNESCO kwa sasa, mwanzoni lilitumika kama hekalu la Hindu , lakini liligeuzwa kuwa hekalu la Budha mwishoni mwa karne na hivi sasa ni mojawapo ya maeneo ya hija ya Wabudha. Makasisi, watawa, Wakambodia na wageni wa Kibudha huja hapa kila siku  kufanya ibada na kutoa sadaka, huku wasafiri  mara kwa mara wakikusanyika kila asubuhi kutizama jua likiwasha mwangaza hekalu – uzoefu wa kiroho kwa wengi. Eneo la  Angkor  linajumuisha hekalu 70 na karibu majengo 1, 000 ,  na kuwapa wasafiri wanaokuja kulizulu mengi ya kujifunza na kugundua. Kuna sanabu zisizohesabika za  Budha, pamoja na sanamu na vinyago vinavyoelezea hadithi za Kibudha, ingawa kwa heshima ya sanamu za Wahindu na vinyago pia vimehifadhiwa ."	https://www.bbc.com/swahili/articles/cml4d11xp27o
entertainment	"Caitríona Lagan: ""Nacheza vyombo vyote katika bendi yangu ya muziki ya Ireland"""	Caitríona Lagan alianza kuweka mtandaoni video zake akicheza ala tano za muziki - banjo, mandolin, fiddle, guitar na mandola – kwa pamoja, wakati wa Lockdown. Msichana huyo mwenye umri wa miaka 15 kutoka Londonderry, Kaskazini mwa Ireland,alikuwa akitarajia video zake zitawafurahisha watu wakati wa janga la corona na zimepokelewa vizuri.	https://www.bbc.com/swahili/habari-57606945
religion	Useja ulianzaje? Je, hizi ndizo sababu za kweli za kunzishwa kwake?	Kwa nini mtu yeyote aachane na maisha ya familia na kuamua kuishi maisha ya useja? Kuzaana ni kiungo muhimu katika ukuaji wa jamii ya wanadamu. Kwa upande mwingine , dini zote duniani zinaweka msisitizo katika maadili na utakatifu. Jamii ya wanadamu inaendelea kukuwa kwa sababu ya kuzaana, lakini  kuibuka kwa mtindo wa maisha ya useja kumewashangaza wanaathropolojia. Kwa kuwa 'ushiriiano' ni msingi mwingine wa maisha ya binadamu, baadhi wanaashiria kuwa desturi ya kupatia kipaumbele mambo yayonufaisha kundi imeendela kuimarika. Hata hivyo, desturi  hii inasemekana kuwa inaweka mzigo mzoto kwa jamii ya wanadamu na ni mzogo wa kukataa watoto. Wengine wanahoji kuwa wanadamu walibuni taasisi za kidini (au kitu kingine) kwa maslahi yao wenyewe au ya familia, na kuwatenga wale ambao hawakujihusisha. Utafiti mpya kuhusu useja umechapishwa hivi majuzi katika 'Kesi za Jumuiya ya Kifalme B'. Utafiti wa kina wa waseja watakatifu katika monasteri za Wabudha wa Tibet magharibi mwa China ulijaribu kujibu swali hili la msingi la jinsi useja ulivyoanza. Hadi hivi majuzi lilikuwa ni jambo la kawaida miongoni mwa baadhi ya familia za Watibeti kupeleka mwana wao mdogo kwenye useja wa kudumu katika monasteri za Wabuddha. Rekodi za kihistoria, zianonyesha kuwa mmoja kati ya kila watoto saba wa kiume alikuwa mtawa wa Buddha. Familia zao zinataja sababu za kidini kwa hili. Katika utafiti wa hivi punde zaidi, kwa ushirikiano na Chuo Kikuu cha Lanzhou nchini China, nyumba 530 katika vijiji 21 vya Uwanda wa Tibetan mashariki katika Mkoa wa Gansu zilihojiwa. Kwa kuzingatia ukoo wa familia. Historia ya familia ya kila mtu, maelezo kuhusu waanzilishi wa familia zao miongoni mwa zingine yalikusanywa. Vijiji hivi vinakaliwa na baba wa taifa Amdo wa Watibet. Wanafuga wanyama na kuendeleza shughuli za kilimo kwenye mashamba madogo. Katika jamii zao mali hurithiwa kutoka kwa baba kwenda kwa mwana.Ilibainika kuwa mmoja wa mandugu alikuwa mtawa waliobaki walikuwa matajiri.Walikuwa na mali nyingi kwa sababu hakukua na ushindani wa kung’ang’ania mali ya kurithi kutoka kwa baba yao watoto wanaobaki wanapata sehemu kubwa ya mali ya baba yao na kuwa tajiri zaidi. Wale wanaonekana kuwa na karama kubwa wanapaswa kuacha mali. Wazazi walikuwa wakimpeleka mmoja wao kwenye ashram ili kuepusha ugomvi baina ya wana. Kwa ujumla mali ya baba huenda kwa mwana mkubwa. Mwana wa pili au wa tatu angepelekwa kwa ashram. Hata hivyo, cha kushangaza wanaume waliokuwa na kaka waseja walizaa watoto zaidi. Mbali na hayo, walipata watoto mapema. Kwa hivyo, inageuka kuwa kupeleka mmoja wa wana kwa useja sio faida za kifedha pekee bali pia faida za uzazi. Mfano wa hisabati ulitengenezwa ili kuelewa asili ya useja. Kupitia hili, ikiwa mmoja wa mandugu amezoea useja, manufaa kwa wengine yamechunguzwa. Kwanza, maisha ya useja yanapunguza ushindani kwa wasichana katika kijiji. Hata hivyo, maisha ya useja hayana manufaa yoyote kwa mtu binafsi bali ni faida kwa jamii inayomzunguka.Na kisha, kusiwe na nafasi ya useja kustawi. Lakini, ndugu wengine wa Brahmachari wanakuwa matajiri. Thamani yao inaongezeka katika soko la ndoa. Hata hivyo ingekuwa ni uamuzi wa kibinafsi kuamua kuwa mseja au la, watu wengi hawengekuwa waseja kwasababu manufaa kwa mtu binafsi ni machache. Wazazi walizingatia maendeleo ya pamoja ya watoto wao. Hata kama mtu atakuwa mseja, wengine watatulia vizuri, kwa hivyo hakuna athari kwa wazazi. Kuwapeleka kwenye useja katika umri mdogo, kuifanya kama sherehe, na kuwadharau wanapokua na kuacha useja. Yote hii inaonekana kuwa mila iliyoundwa na wazazi kwa maslahi yao wenyewe. Mtindo huu pia unatoa mwanga kwa nini wazazi wanajihusisha na mauaji ya watoto wachanga katika baadi ya jamii, na faida hatua hiyo kwao. Mfumo huu pia unaelezea kwa nini wanawake waseja hawana uwezekano mdogo wa kuwa waseja katika mfumo dume. Hata hivyo, jamii ambazo wasichana wana haki ya kumiliki mali (baadhi ya nchi za Ulaya) zinaweza kuwa na wanawake waseja zaidi. Mawazo mapya huunda mifumo mipya, hata kama wakati mwingine sio ya kimantiki. Watu huzoea taratibu hizi mpya. Hata hivyo , huenda kuna sababu za kiuchumi nay a kimeguzi yanayohusiana na taratibu hizo.	https://www.bbc.com/swahili/articles/cd15jd7nz29o
sports	Tetesi za soka Ulaya Jumamosi, tarehe 17.09.2022	Manchester United wanataka kusaini mkataba na  kiungo wa kati wa Leicester City  a Ubelgiji Youri Tielemans  katika msimu wa dirisha  la uhamisho la mwezi Januari. Kijana huyo mwenye umri wa miaka 25 anakaribia kukamilisha makataba wake katika uwanja wa King Power . (Fichajes via Leicester Mercury) Arsenal wanafikiria hatua kwa ajili ya wakala huru Mreno Xeka, huku miungo huyo wa zamani wa Lille, 27, akiwa amepewa ofa ya kujiunga na  Gunners na klabu nyingine za Primia Ligi. (90min) Liverpool na  Manchester United wanaweza kupambana katika kusaini mkataba na kiungo wa kati wa  Flamengo mwenye umri wa miaka 21  Mbrazili 'Joao Gomes katika mwezi wa Januari kwa dau la pauni milioni 30 za ziada. (Liverpool Echo) Real Madrid wako tayari kuipiku Tottenham kusaini mkataba na mlinzi wa Inter Milan Mslovakia  Milan Skriniar, 27. (Football Insider) Meneja wa Liverpool  Jurgen Klopp yuko tayari kufikilia kuhusu pendekezo kuhusu iwapo akatize mkataba wa mkopo wa kiungo wa kati Mbrazil  Arthur Melo kutoka Juventus. (Mirror) Mchezaji wa Brighton mwenye thamani ya juu zaidi  na kiungo wa kati  wa Ecuadorian mwenye umri wa miaka 20  Moises Caicedo  yuko makini kumguata meneja wa zamani wa  Seagulls Graham Potte Chelsea. (Ole via Evening Standard) Real Madrid na Chelsea wamejiunga na  Liverpool  na  Manchester United  katika mbio za kusaini mkataba na kiungo wa kati wa England Jude Bellingham, 19,  kutoka Borussia Dortmund msimu ujao. (Sport - in Spanish) Liverpool inaweza kugeuza umakini wake kwa kiungo mpya wa kati wa   Wolves Mreno Matheus Nunes, 24, iwapo watashindwa katika azma yao ya kumpata  Bellingham. (UOL, via Mail) Paris St-Germain  wanamtaka mshambuliaji wa Argentina forward Lionel Messi, 35, na mlinzi wa uhispania Sergio Ramos, 36, wasaini upya mikataba yao. (AS - in Spanish) Mlinzi wa Uturuki  Caglar Soyuncu, 26, ataondoka Leicester City kujiunga na Atletico Madrid kwa uhamiisho huru msimu ujao . (Mundo Deportivo - in Spanish) Mkufunzi wa Roma Jose Mourinho anataka mlinzi wa zamani wa kikosi cha England chini ya miaka 21 Trevoh Chalobah, 23, ajiunge na klabu hiyo kwa mkopo kutoka Chelsea mwezi Januari . (Sport - in Spanish) Mkufunzi wa Roma Jose Mourinho anataka mlinzi wa zamani wa kikosi cha England chini ya miaka 21 Trevoh Chalobah, 23, ajiunge na klabu hiyo kwa mkopo kutoka Chelsea mwezi Januari. (Sport - in Spanish) Everton imeanzishwa mazungumzo na winga Muingereza  Anthony Gordon, 21,  kwa mkataba mpya mnono wenye thamani mara tatu ya mshara anaolipwa. (Independent)	https://www.bbc.com/swahili/articles/cqvzqq60welo
technology	Je mitandao ina msukumo gani katika maandalizi ya harusi?	Utafiti uliofanyika nchini Uingereza unaonyesha namna gani mitandao ya kijamii kama hasa zaidi Instagram na facebook inavyowasukuma wengi kutumia maelfu na hata mamilioni ya pesa  kugharimia picha na video zilizo na mvuto. Utafiti huu mpya wa mwaka 2019 unaonesha kuwa gharama ya kuandaa na kupiga picha za harusi imeongezeka kwa wastani wa paundi thelathini na mbili elfu huko Uingereza. Mpangaji wa harusi  nchini Gabriel Kudaka na mpigaji picha za harusi Imani Insamila kutoka Tanzania wameieleza BBC ni kwanini msukumo huu umekuwepo...	https://www.bbc.com/swahili/habari-49644580
religion	Ufaransa yaanza msako dhidi ya makumi kadhaa ya misikiti	"Maafisa nchini Ufaransa wameanzisha msako katika makumi kadhaa ya misikiti na kumbi za sala zinazoshukiwa kuwa na uhusiano na Waislamu wenye itikadi kali. Waziri wa mambo ya ndani Gérald Darmanin ametangaza msako huo , akisema kuwa baadhi ya misikiti inaweza kufungwa iwapo itabainika kuwa inachochea ""kujitenga"". Hii inakuja wiki moja kabla ya kutangazwa wazi kwa sheria mpya ya kupambana na itikadi kali. Msako huu unafanyaika kufuatia mashambulio ya mwezi Oktoba, ambapo waislamu wenye itikadi kali wanalaumiwa kuhusika ,ikiwa ni pamoja na kukatwa kichwa kwa mwalimu wa Ufaransa  Samuel Paty. Katika taarifa kwa wakuuwa usalama wa kikanda iliyoripotiwa na vyombo vya habari vya Ufaransa, Bw Darmanin alisema kuwa kutakuwa na msako maalumu na upelelezi katika misikiti 76 na kumbi za ibada, 16 kati yake zikiwa katika  mkoa wa Paris. Iliagiza ""hatua ya haraka "" kuhusu misikiti 18 kati yake, huku msako wa kwanza ukiwa tayari umefanyika Alhamisi. Katika ujumbe wake wa Twitter alitoa wito wa kuchukuliwa  kwa kile alichokiita ""hatua kubwa na zisizotarajiwa kukabiliana na makundi yenye itikadi kali "". Wakaguzi wa majimbo watachunguza ufadhili wao, mawasiliano ya maimamu wao na uwezekano wa shule za Koran kwa watoto wadogo, limeripoti shirika la habari la  Reuters. Mwandishi wa BBC mjini Paris Hugh Schofield anasema mamlaka ya Bw Darmanin hivi  yamekosolewa hivi karibuni kutokana na mzozo juu ya unyanyasaji wa polisi nchini Ufaransa na mapendekezo ya sheria ya kulinda utambulisho wa maafisa wa polisi. Anwani 76 za misikiti zinazotarajiwa kusakwa na wapelelezi zina maeneo  2,600 tu ya ibada za Waislamu nchini Ufaransa. Bw Darmanin alisema kuwa ukweli unadhihirisha kuwa  ""tuko mbali katika kudhibiti hali ya kusambaa kwa itikadi kali  "" miongoni mwa Waislamu nchini Ufransa. Ufaransa ilishitushwa na kukatwa kichwa kwa mwalimu  Samuel Paty na kuchomwa vifu kwa watu watatu ambao walikufa katika kanisa  kuu la  Nice. Bw Paty  aliuliwa baada ya taarifa juu yake kusambazwa kwenye mitandao ya kijamii akionesha vibonzo vya Mtume Muhammad  katika darasa. Mahakama ya juu iliamrisha kufungwa kwa msikiti Mkubwa wa  Pantin, baada ya kuchapisha video inayompinga Bw Paty. Msikiti huo upo katika eneo linalokaliwa na watu wa kipato cha chini katika eneo la kaskazini -mashariki mji mkuu Paris. Taifa lisilozingatia dini - au  laïcité - ni moja ya nguzo muhimu za  utambulisho wa taifa la Ufaransa . Sheria za Laïcité  kwamba eneo la umma-iwe madarasa, maeneo ya kazi au maeneo ya wizara -yanapaswa kuwa huru dhidi ya dini."	https://www.bbc.com/swahili/55183476
politics	Kipi unapaswa kukijua kuhusu Mabadiliko ya Baraza la Mawaziri Tanzania?	Na Rashid Abdallah, Mchambuzi Tarehe 2 Oktoba, 2022, Rais wa Jamhuri ya Muungano wa Tanzania, Samia Suluhu Hassan alilifanyia mabadiliko baraza lake la mawaziri. Siyo mabadiliko ya kwanza tangu aingie madarakani Machi 2021, na huenda yasiwe mabadiliko ya mwisho. Haya ni mabadiliko ya tano madogo katika serikali ya sasa. Rais Samia alifanya mabadiliko ya kwanza mwezi Machi 2021, Ikulu Chamwino, Dodoma wakati wa hafla ya kumuapisha Makamu wa Rais, Dkt. Philip Mpango. Mabadiliko ya pili yalifanyika mwezi Septemba 2021. Mabadiliko ya tatu yalitangazwa Ikulu jijini Dar es Salaam, Januari, 2022. Mabadiliko ya nne, yalitangazwa kwa umma tarehe 31 Machi 2022 kutokea Ikulu ya Dodoma. Kila wakati ambapo baraza la mawaziri linabadilika, kuna matokeo ya aina tatu hujitokeza. Mawaziri hubadilishwa kutoka wizara moja na kupelekwa wizara nyingine. Pili, mawaziri huondoshwa katika nafasi zao moja kwa moja. Tatu, mawaziri wapya huingizwa. Katika mabadiliko haya ya sasa, Waziri Mpya ameingia katika Baraza, naye ni Angellah Jasmine Kairuki, akiteuliwa kuwa Waziri wa Nchi, Ofisi ya Rais, Tawala za Mikoa na Serikali za Mitaa (TAMISEMI). Balozi Liberata Mulamula ameingia katika kundi la waliondoshwa barazani. Alikuwa ni Waziri wa Mambo ya Nje na Ushirikiano wa Afrika Mashariki. Aliteuliwa katika nafasi hiyo wakati wa mabadiliko ya kwanza ya Machi 2021. Innocent Lugha Bashungwa, na Dkt. Stergomena Lawrence Tax ni mawaziri walioingia katika kundi la kubadilishiwa wizara. Dkt. Tax akitoka Wizara ya Ulinzi na Jeshi la Kujenga Taifa na kwenda Wizara ya Balozi Mulamula. Bashungwa katoka TAMISEMI na kwenda Wizara ya Ulinzi. Dkt. Dkt. Stergomena Lawrence Tax aliandika historia ya kuwa mwanamke wa kwanza kuwa Waziri wa Ulinzi, nafasi ambayo haikuwahi kushikwa na mwanamke katika historia ya siasa za Tanzania tangu kupatikana uhuru. Aliteuliwa wakati wa mabadiliko ya pili ya baraza la mawaziri yalipofanyika, Septemba 2021, kufuatia kuteuliwa kuwa Mbunge wa Bunge la Tanzania. Awali alikuwa Katibu Mtendaji wa Jumuiya ya Maendeleo ya Nchi za Kusini mwa Afrika (SADC). Ameondoka katika Wizara hiyo na kwenda katika wizara nyingine kubwa na muhimu. Licha ya kwamba mwanaume ndiye amerudi katika Wizara ya Ulinzi; historia ya Dkt. Tax tayari imeshaandikwa na itabaki katika kumbukumbu. Kwa hakika ni kazi ngumu kujua kipi kimechangia Balozi Mulamula kupoteza nafasi yake. Mwanadiplomasia na Mtumishi mwenye uzoefu wa kuzitumikia ofisi za Jamhuri ya Muungano wa Tanzania za nje na ndani. Ila ni kazi rahisi kujua kwamba mtu anayechukua nafasi yake, ambaye ni Dkt. Dkt. Stergomena Tax, ana uzoefu wa purukushani katika majukwaa kimataifa, baada ya kuhudumu SADC kutoka 2013 hadi 2021. Uzoefu huo unamuweka katika nafasi nzuri ya kuweza kuitumikia Wizara hiyo kwa maslahi ya nchi. Na kwa upande mwingine, huduma ya Balozi Mulamula itaendelea kukumbukwa na kubaki katika historia. Septemba 15, 2021 akihutubia maadhimisho ya Siku ya Kimataifa ya Demokrasia, katika ukumbi wa Diamond Jubilee, Dar es Salaam, Rais Samia aliweka wazi mkakati wake wa kuendelea kuwateua wanawake katika nafasi mbalimbali za uongozi na kushughulikia haki za wanawake na usawa wa kijinsia. Katika juhudi zake za kuwagusa wanawake, aliunda Wizara ya Maendeleo ya Jamii, Jinsia, Wanawake na Makundi Maalumu, ikiongozwa na Waziri, Dkt. Dorothy Gwajima. Wizara ambayo haijakumbwa na mabadiliko ya kiuongozi tangu Januari 2022. Mabadiliko ya sasa hayajaongeza idadi ya Mawaziri wanawake. Kuondoka kwa Balozi Mulamula na kupandishwa Kairuki, mwanasiasa aliyepata kuhudumu wakati wa utawala wa Rais John Pombe Magufuli na Jakaya Kikwete, kumeifanya idadi ya mawaziri wa kike kubaki ileile tisa. Mabadiliko madogo ya Januari 2022 ya baraza la mawaziri, ndiyo yaliyoongeza idadi ya mawaziri wa kike, kutoka saba na kufikia mawaziri tisa; katika baraza lenye takribani mawaziri ishirini na tano. Licha ya kuwa idadi hiyo ni kubwa kulinganisha na mabaraza ya mawaziri yaliyopita katika serikali za nyuma. Mabadiliko ya hivi karibuni, yanadhihirisha kwamba malengo ya kuleta usawa wa kijinsia katika nafasi za uongozi yana safari ndefu. Mawaziri wateule katika Wizara tatu wamekula kiapo leo, Ikulu jijini Dar es Salaam. Katika hotuba yake, Rais wa Samia amegusia mambo manne muhimu, ikiwa ni sehemu ya ujumbe wake kwa mawaziri. Mosi, ni kutumikia pande zote mbili za Muungano: “Katika viapo tunaapa kulinda, kuiheshimu na kuitetea Katiba ya Jamhuri ya Muungano wa Tanzania. Muungano wenye pande mbili, na mtatumika sehemu zote sawa, kwa jinsi katiba ilivyogawa majukumu.” Pili, Rais Samia amekumbusha juu ya utunzaji wa siri za serikali. Amewataka mawaziri wajue namna ya kuzisema na kuzifanyia kazi siri hizo. Tatu, kuelewa mipaka katika mamlaka ya utendaji. La nne ni utii wa maelekezo ya serikali. “Linaloamuliwa na Serikali, wewe Waziri ni lako na unatakiwa ulibebe, ukalifanyie kazi kwa misingi uliyoelekezwa. Huwezi kusema nimeelekezwa hivi ila mimi nimetaka hivi.” Katiba ya nchi inamruhusu kufanya mabadiliko wakati wowote na kwa idadi anayoitaka yeye. Kwa kulizingatia hilo, na bila ya kujali ni mara ngapi atafanya mabadiliko, sheria ya nchi inasimama upande wake.	https://www.bbc.com/swahili/articles/c3g1ggxn99wo
business	Nchi za Amerika Kusini zahofia kununua silaha za Urusi	"Miaka michache iliyopita, Urusi iliibuka kama muuzaji mkuu wa silaha katika Amerika ya Kusini, ilitoa kila kitu kutoka kwa ndege za kivita kwa Venezuela hadi Brazili na aina tofauti za makombora kwa Peru au Ecuador. Hii ilionekana kama ishara ya nia ya Rais wa Urusi Vladimir Putin katika kukuza uhusiano na eneo hilo na kuijibu Washington katika ulimwengu wake juu ya upanuzi wa NATO hadi Ulaya.  Lakini ghafla, mauzo ya bidhaa za kijeshi za Urusi kwa Amerika ya Kusini yalipungua. ""Katika miaka mitano iliyopita karibu hakuna chochote,"" anasena Siemon Wezeman, mtafiti mkuu katika Taasisi ya Kimataifa ya Utafiti wa Amani ya Stockholm (Sipri) ambaye hupima uhamisho wa silaha. ""Ni mwelekeo wa kushuka sana,"" Wezeman anaiambia BBC Mundo kuhusu usafirishaji wa silaha za Urusi hadi nchi za Amerika Kusini.  Swali basi ni kwa nini hatua hii kali inatokea.  Suala la pesa Moja ya sababu zilizotajwa na wataalamu kwa Amerika ya Kusini kuacha kununua silaha za Urusi ni za kiuchumi tu. Katika muongo wa kwanza wa karne hii, eneo hili lilipata ukuaji wa kibiashara na mapato makubwa ya fedha za kigeni ambayo yaliruhusu kuandaa vikosi vyake vya jeshi. Amerika Kusini lilikuwa eneo la ulimwengu ambapo matumizi ya kijeshi yalikua zaidi mwaka wa 2010, huku Brazil ikiongoza kwa hali hii.  Lakini mwisho wa kuongezeka kwa malighafi ulileta shida za kiuchumi kwa bara hilo tangu 2014 na, bila mizozo mikubwa kati yao wenyewe, mataifa  yalikata ununuzi wao wa zana za kivita. Kati ya 2017 na 2021, uagizaji wa silaha kutoka kwa mataifa ya Amerika Kusini ulifikia kiwango chao cha chini zaidi ikilinganishwa na kipindi kingine chochote cha miaka mitano katika nusu karne iliyopita, kulingana na Sipri.  Hata hivyo, Wezeman anatahadharisha kuwa katika kipindi cha miaka mitano iliyopita, nchi  katika kanda hiyo bado zimenunua na kupokea vifaa vya kijeshi kutoka kwa mataifa mengine - Marekani, Sweden, Italia, Ufaransa na Korea Kusini, miongoni mwa wengine - huku zikishindwa kununua kutoka Urusi.  Alipokuwa akiongoza nchi kati ya 1999 na 2013, Hugo Chávez alitumia mapato makubwa ya mafuta ya Venezuela kununua silaha za thamani ya mabilioni ya dola kutoka Urusi, ambayo pamoja na China ikawa msambazaji wake mkuu katika uwanja huo. Kwa hivyo Venezuela ikawa nchi ya Amerika Kusini iliyopokea bidhaa nyingi za kijeshi za Urusi, pamoja na ndege za  kisasa za Su-30, mifumo ya makombora ya kupambana na ndege ya S-300, helikopta, mizinga, makombora  na mabomu ya kuongozwa. Lakini wakati uchumi wa Venezuela ulipoanza kuporomoka katika miaka iliyofuata, safu ya jeshi ""iliyotengenezwa nchini Urusi"" iliacha kukua katika nchi hiyo ya Amerika Kusini.  ""Sehemu ya hii inahusiana na uwezo wa Amerika ya Kusini wa kununua silaha,"" anaelezea John Polga-Hecimovich, profesa wa sayansi ya siasa katika Chuo cha Wanamaji cha Marekani. ""Venezuela haijaweza kununua chochote kwa miaka sita na ninashuku kuwa (nguvu ya ununuzi) inahusiana,"" anaongeza mchambuzi  huyo katika mazungumzo na BBC Mundo.  Lengo la Kijiografia  Urusi inadai kwamba uhusiano wake na Amerika ya Kusini unategemea kinachowezekana  sio itikadi.  Licha ya kupungua kwa mauzo yake ya silaha kwa Amerika ya Kusini, Moscow inadumisha ushirikiano wake wa kijeshi na kiufundi na washirika wa kikanda kama vile Venezuela, Nicaragua na Cuba.  Kama kuonyesha kumuunga mkono Rais wa Venezuela Nicolas Maduro katika makabiliano yake na Washington, Moscow ilituma ndege zake mbili za mashambulizi za  Tu-160 zenye uwezo wa kubeba silaha za nyuklia nchini humo mnamo Desemba 2018. Na, muda mfupi kabla ya Putin kuamuru uvamizi wa Ukraine mwezi Februari, naibu waziri wake wa mambo ya nje Sergey Riabkov aliepuka kukataa  uwezekano wa kupelekwa kwa miundombinu ya kijeshi nchini Cuba na Venezuela ikiwa mvutano na Marekani utaendelea kuongezeka. ""Yote haya, kwa maana fulani, ni sehemu ya lengo la kijiografia la Urusi katika Amerika ya Kusini kujibu mtizamo wa kuingilia kwa Marekani katika nyanja ya ushawishi ya Moscow,"" anasema Polga-Hecimovich.   Mshauri wa usalama wa taifa wa White House Jake Sullivan alipendekeza matamshi ya Riabkov ni ""ya majigambo"" na kusema Marekani itachukua hatua  na ""maamuzi"" ikiwa Urusi itataka kupeleka wanajeshi au zana za kijeshi katika eneo hilo.   Lakini Marekani pia imetaka kudhoofisha uuzaji wa silaha wa Urusi, jambo ambalo linaweza kulipa kwa kuwa muuzaji mkubwa wa silaha duniani. Mnamo mwaka wa 2017, Washington iliidhinisha sheria ""ya kukabiliana na wapinzani kupitia vikwazo"", inayojulikana kwa kifupi chake Caatsa, ambayo hutoa adhabu zinazowezekana kwa nchi zinazofanya miamala na Urusi, Korea Kaskazini na Iran. Wakati Waziri wa Mambo ya Nje wa Urusi Sergei Lavrov aliposema mwaka 2020 kwamba Mexico inatathmini ununuzi wa helikopta kutoka nchi yake, afisa wa Marekani alionya katika Bunge la Congress kwamba nchi hiyo ya Amerika Kusini inaweza kupokea vikwazo kupitia  Caatsa. ""Katika kiwango cha Washington, tumezungumza na wenzetu huko Mexico City,"" alisema Hugo Rodríguez, wakati huo naibu katibu msaidizi katika Idara ya Jimbo la Mexico.   Kwa hakika, baada ya kuidhinishwa kwa sheria hiyo na shinikizo kutoka kwa nchi za Magharibi kwa wateja watarajiwa wa Moscow, mauzo ya silaha ya Urusi yalipungua kwa 26% kati ya 2017 na 2021 ikilinganishwa na miaka mitano kulingana na  Sipri . Katika kipindi hicho, mauzo ya silaha za Marekani duniani yalikua zaidi ya maradufu yale ya Urusi, nchi ya pili kwa mauzo ya silaha.  Kwa upande mwingine, kumekuwa na ripoti za ugumu wa kutunza baadhi ya vifaa vilivyotengenezwa na Urusi huko Amerika Kusini. Takriban sambamba na ziara ya Rais wa Brazil Jair Bolsonaro kwa Putin mwezi Februari, uamuzi wa Jeshi la Anga la Brazil kukomesha matumizi ya  helikopta zake 12 za kivita za Mi-35 ulivuja kutokana na gharama za uendeshaji na changamoto za vifaa vya ndege hizo zilizonunuliwa kutoka  Urusi mnamo 2008 kwa takriban dola milioni 380. Vita vya Ukraine pia vimepunguza uhusiano wa Urusi na nchi na taasisi za Amerika Kusini.  Jumuiya ya Nchi za Marekani (OAS) iliisimamisha Urusi kama muangalizi  wa kudumu siku ya Alhamisi hadi ""itakapoondoa vikosi vyake vyote vya kijeshi na zana kutoka Ukraine"", jambo ambalo Moscow ilijutia na kuhusishwa na msukumo wa ""pingamizi dhidi ya Urusi "" kutoka  Marekani na Canada.  Na katika siku za usoni, juhudi za Marekani na Ulaya zitaongezwa maradufu ili kuwazuia wanunuzi wa silaha za Urusi, Wezeman anatarajia. ""Inafahamika kuwa hakuna maagizo yanayojulikana yanayoendelea kutoka Urusi - au kutoka Uchina - kwa taifa  lolote la Amerika Kusini,"" anasema mtafiti huyo. ""Pia haionekani kuwa na majadiliano yoyote mazito (katika eneo hilo) kuhusu ununuzi kutoka Urusi."" Unaweza pia kusoma"	https://www.bbc.com/swahili/habari-61253316
religion	Mchungaji Mwamposa akamatwa baada ya vifo vya waumini	Watu 20 wafariki dunia mjini Moshi walipokuwa wakikusanyika katika viwanja vya Majengo kuhudhuria Ibada iliyoongozwa na Mtume Boniface Mwamposa. Watu hao wamefariki dunia baada ya kukanyagwa na wenzao wakati wakitoka katika lango moja waliloelekezwa kupita ili kukanyaga mafuta ya upako. Katika tukio hili watu 16 wamejeruhiwa. Kiongozi wa kanisa la Inuka Uangaze, anayejitambulisha kama nabii na mtume Boniface Mwamposa , hii leo amelazimika kusitisha ibada kwa ajili ya kuitikia wito wa Polisi mkoani Kilimanjaro, Tanzania  kulikotokea vifo vya waamini wake. Mwamposa ambaye huendesha ibada zake katika eneo la Tanganyika Packers, leo Jumapili Februari 2, Nabii huyo amelazimika kufupisha ibada ya kwanza na kuanza safari ya kuelekea Moshi alikoitwa na polisi. Ibada huwa inaisha majira ya saa saba lakini leo imeisha saa nne na nusu asubuhi. Gazeti la Mwananchi limeandika kuwa jana katika kongamano lake la kukanyaga mafuta ya upako mkoani Kilimanjaro, watu 20 walipoteza maisha wakisukumana kukanyaga mafuta hayo. Wakati hayo yakiendelea, waumini wa nabii huyo wamemkingia kifua na kueleza suala la watu kukanyagana kwenye mikutano mikubwa ni kawaida. Rais wa Jamhuri ya Muungano wa Tanzania, John Pombe Magufuli ametuma salamu za rambirambi kwa familia za watu 20 waliopoteza maisha wakati wakitoka katika Ibada huko Moshi Mkoani Kilimanjaro. Magufuli ameeleza kusikitishwa na idadi kubwa ya vifo vya Watanzania waliopoteza maisha katika matukio hayo na amewaombea Marehemu wote wapumzike mahali pema peponi na majeruhi wote wapone haraka na kurejea katika majukumu yao. Aidha amemtaka mkuu wa mkoa wa Kilimanjaro bi. Anna Mghwira  kufikisha salamu zake za pole kwa familia, ndugu, jamaa, marafiki na wote walioguswa na vifo hivyo. Rais Magufuli ametoa wito kwa Watanzania wote kuchukua tahadhali katika matukio yote yenye viashiria vya hatari ikiwemo mikusanyiko mikubwa ya watu na amevitaka Vyombo vya Ulinzi na Usalama kuhakikisha vinasimamia ipasavyo tahadhali za kiusalama.	https://www.bbc.com/swahili/habari-51347183
sports	Tetesi za soka Ulaya Jumapili 27.03.2022: Rashford, Moses, Tielemans, Winks, Dybala, Haaland, Pogba	Arsenal wanatayarisha ofa kwa mshambuliaji wa Manchester United Muingereza Marcus Rashford, 24. (Mirror) Ligi ya Premia imezuia jaribio la Burnley kutaka kumsajili winga wa Nigeria Victor Moses, 31, kutoka klabu ya Urusi ya Spartak Moscow. (Sky Sports) Kiungo wa kati wa Leicester City na Ubelgiji Youri Tielemans, 24, anasema anataka kucheza soka ya Ligi ya Mabingwa. (Mirror) Manchester United na Arsenal zote zimehusishwa kutaka kumnunua Tielemans, ambaye anaweza kuruhusiwa kuondoka Leicester kwa kitita cha pauni milioni35 mwisho wa msimu huu.(Metro) Southampton na Crystal Palace wana nia ya kumsajili kiungo wa kati wa Uingereza Harry Winks, 26, kutoka Tottenham.(Star) Mshambuliaji wa Argentina Paulo Dybala anaweza kuhama kutoka Juventus kwenda kwa wapinzani wa Serie A Inter Milan, huku Inter wakimpanga mchezaji huyo mwenye umri wa miaka 28 kama mbadala wa Muargentina mwenzake Lautaro Martinez, 24.(Mail) Mshambuliaji wa Borussia Dortmund ya Norway Erling Braut Haaland atahamia Manchester City au Real Madrid msimu huu, lakini mchezaji huyo mwenye umri wa miaka 21 amekataa ofa ya kwanza kubwa ya City.(AS-in Spanish) Napoli wangetaka euro milioni100 (pauni milioni 83) kwa mshambuliaji wa Nigeria Victor Osimhen, 23, ambaye amepokea nia kutoka kwa klabu kadhaa zikiwemo Arsenal, Liverpool, Manchester United, Newcastle na Tottenham.(Fichajes-in Spanish) Paris St-Germain wanafuatilia maendeleo ya winga wa Leeds United wa Brazil Raphinha, 25. (Mail) PSG wamemfanya kiungo wa kati wa Manchester United na Ufaransa Paul Pogba, 29, kuwa shabaha yao kuu ya uhamisho. (Fabrice Hawkins,via Express) Klabu ya PSG ya Ligue 1 pia inaweza  kumsajili mshambuliaji wa Chelsea na Ubelgiji Romelu Lukaku, 28, msimu wa joto. (Football Insider) Mustakabali wa mlinzi wa Uhispania Adama Traore, 26, anayecheza katika klabu ya  Barcelona kwa mkopo unategemea kama Wolves wataamua kufanya uhamisho wa Francisco Trincao aliyeichezea Barcelona kwa mkopo kuwa wa kudumu. (Mundo Deportivo) Wolves wameanza mazungumzo na kiungo wa kati wa Ureno Ruben Neves kuhusu kandarasi mpya katika jaribio la kukatisha tamaa kwa vilabu vingine kumtaka mchezaji huyo mwenye umri wa miaka 25. (90min) Inter Milan wanatumai kukubaliana kandarasi mpya na mlinzi wa Slovakia Milan Skriniar, 27.(Gazzetta dello Sport)	https://www.bbc.com/swahili/60870760
religion	Msikiti wa al-Najashi: Msikiti wa kwanza Afrika’ waharibiwa kwa makombora Tigray Ethiopia	"Serikali ya Ethiopia imeahidi kukarabati Msikiti wa kale wa uliyoharibiwa mwezi uliyopita katika mzozo uliyokumba jimbo la Tigray kaskazini mwa nchi hiyo Msikiti wa al-Nejashi uliripotiwa kushambuliwa kwa makombora, vitu ndani kuibwa na makaburi ya kihistoria ya viongozi wa Kiislamu kuharibiwa. Serikali ilisema Kanisa lililoharibiwa wakati wa mzozo huo pia litakarabatiwa. Wakazi wanaamini Msikiti wa al-Nejashi ulijengwa na Waislamu wa kwanza kuhamia Afrika enzi ya Mtume Muhammad. Walikuwa wamekimbia mateso huko Makka na wakapewa hifadhi katika uliokuwa Ufalme wa Aksum. Waislamu katika eneo hilo wanaamini kwamba maswahaba 15 wa Mtume Muhammad walizikwa katika makaburi yaliyoharibiwa. Pia wanasema Msikiti huo ni wa kale zaidi Afrika, japo wengine wanaamini uko Misri. Msikiti huohuo katika mji wa Wukro, karibu kilomita 800 (miili 500) kutoka mji mkuu wa Ethiopia, Addis Ababa. Kanisa la Wakristo wa Orthodox, wa Saint Emmanuel, Pia uliharibiwa lakini hakuna maelezo yaliyotolewa. Mwaka 2015 Shirika la misaada la Uturuki ulilizindua mradi wa kuukarabati Msikiti huo, na kuongeza kuwa lilitaka ''kuhifadi turathi'' hiyo ya kale na kufanya eneo hilo kuwa kivutio cha ''Utalii wa kidini''. Msikiti huo na Kanisa lililokuwa karibu na hapo liliharibiwa wakati wa oparesheni ya kijeshi ya mwezi mmoja iliyoondoa madarakani Tigray People's Liberation Front (TPLF) katika eneo hilo Novemba 28. Shirika lisilo la kiserikali la Ubelgiji, linaloendesha shughuli zake Afrika, mnamo Desemba 18 liliripoti kwamba Msikiti wa al-Nejashi ""ulilipuliwa kwa bomu kwanza na baadaye kuporwa na wanajeshi wa Ethiopia na Eritrea"". "" Vyanzo via habari ndani ya Tigray zinasema kwamba watu kadhaa walifariki wakijaribu kulinda Msikiti huo,"" iliongezza ripoti hiyo. Serikali haijatoa tamko lolote kuhusiana a na repoti hizo. Serikali zote za Ethiopia na Eritrea pia zinakanusha kuwa vikosi vya Eritrea viko Tigray kusaidia katika vita dhidi ya TPLF. Jumatatu, televisheni ya serikali ya Ethiopia ilinukuu wakazi wakisema kwamba vikosi vya TPLF vilichimba mitaro kuzunguka msikiti huo, bila kutoa maelezo zaidi. Serikali imeweka vikwazo vikali dhidi ya vyombo vya habari kuripoti kuhusu hali ilivyo ndani ya Tigray, na kufanya kuwa vigumu kubaini ni lini vikwazo hivyo vitaondolewa. Wafanyakazi wa kutoa misaada pia wamedhibitiwa kuingia Tigray. Katika mahojiano na BBC Idhaa ya Amharic, Naibu Mkurugenzi wa Mamlaka ya kuhifadhi maeneo ya kale, Abebaw Ayalew, alisema kamati maalum itapelekwa kutathmini kiwango cha uharibifu dhidi ya Msikiti na Kanisa kabla shughuli ya ukarabati kuanza . ""Maeneo haya sio ya kuabudu pekee, Bali pia ni turathi ya kale kwa  Ethiopia nzima,""alisema. Hijabainika ni watu wangapi waliuawa katika mzozo huo lakini Bw. Abiy aliwahi kusema wanajeshi hawakuua raia hata mmoja wakati wa oparesheni iliyochangia kuondoa madarakani TPLF. UN na mashirika mengine ya kutetea haki yametoa wito wa kufanyika uchunguzi huru kuhusiana na madai yanayotolewa na pande zote ikiwa ni pamoja na mauaji ya raia, mashambulio ya mabomu na uporaji wa maeneo ya makazi ya watu na hospitali. Zaidi ya watu 50,000 wamekimbilia Sudan kutoroka mapigano. Mzozo ulizuka mapema mwezi Novemba, wakati Waziri Mkuu wa Ethiopia Abiy Ahmed alipoamuru oparesheni ya kijeshi dhidi vikosi vya Tigray. Alisema amechukua hatua hiyo kujibu mashambulio dhidi ya kambi ya majeshi ya muungano ndani ya jimbo la Tigray. Mzozo uliibuka baada ya miezi kadhaa ya mvutano kati ya serikali ya Bw. Abiy na viongozi wa TPLF - Chama tawala katika jimbo la Tigray. Kwa karibu miongo mitatu,  chama hicho kilikuwa uongozini kabla ya kuwekwa kando Bw. Abiy alipoingia madarakani mwaka 2018 wakati wa maamndamano makali ya kupinga serikali."	https://www.bbc.com/swahili/55548929
religion	Sudan: Shule ya kidini inayowafunga wavulana minyororo yafuchuliwa	"Nilipokutana na Ahmed, alikuwa peke yake ndani ya chumba. Alikuwa na alama mwilini mwake kutokana na kuchapo alichokuwa amepewa. Hajui ana miaka mingapi, lakini huenda ana umri wa miaka 10. Shule anayosomea ni moja ya taasisi 23 ya mafunzo ya Kiislamu nchini, ambazo zinajulikana kama khalwas, ambayo nilinasa kanda ya video kisiri katika kipindi cha miaka miwili, kuanzia mwanzoni mwa mwaka 2018. Nilishuhudia na kunasa kanda za video za watoto wengi, baadhi yao wana umri wa miaka mitano, ambao wanapigwa vibaya, kufungwa minyororo mara kwa mara na kufungiwa bila kupewa chakula au maji na masheikh wanaosimamia shule hizo. baadhi ya watoto ambao sikuwaangazia katika taarifa hii waliniambia walinajisiwa na kufanyiwa dhulma zingine za kingono. Kuna karibu taasisi 30,000 za khalwas katika maeneo tofauti nchini, kwa mujibu wa serikali ya Sudan. Zinapokea fedha kutoka kwa serikali na misaada kutoka kwa wahisani ndani na nje ya nchi. Watoto wanafunzwa kuhifadhi Quran. Kwasababu hazitozi ada yoyote, familia nchingi zinachukulia shule hizo kuwa elimu mbadala ya umma, haswa katika maeneo ya vijijini ambayo hakuna shule zinazoendeshwa na serikali. Wanafunzi huishi huko na kurudi nyumbani wakati wa likizo. Kwa wengi shule hizo ambazo zimekuwa zikuhudumu kwa miaka na mikaka ni sehemu muhimu ya utamaduni wa Wasudan, na huchukuliwa kama sehemu ya utambulisho wa kitaifa. Hata hivyo katika miaka ya hivi karibuni video zinazoonesha watoto wakipigwa katika shule hizo zimekuwa zikisambazwa katika mitandao ya kijamii, huku taarifa masheikh wanaotuhumiwa kuwabaka wanafunzi ndani ya khalwas zikiangaziwa katika vyombo vya habari nchini Sudan. Lakini Mashirika ya kutetea haki za binadamu zimepuuza madai hayo. Nilitaka kufichua jinsi unyanyasaji unavyofanyika ndani ya shule hizi, na kuwapa sauti watoto ambao hawana nafasi ya kuelezea kile wanachopitia. Mimi binafsi nilikabiliwa na hali wanayopita. Nikiwa kijana mdogo, Nilijiunga na khalwa. Kila siku nilikuwa najitahidi kadri ya uwezo wangu kuepuka kichapo cha waalimu. Nilijua kuwa nitakosana na marafiki na familia yangu kuhusiana na uchunguzi huu, lakini taarifa hii inastahili kuangaziwa. Nilituhumiwa kuwa sehemu ya ""Njama ya magharibi kushambulio elimu ya kidini"" na baadhi ya watu miliozungumza nao. Kufikia wakati niliwasiliana na BBC, Nilikuwa nimenasakisiri kanda za video kwa miezi kadhaa. Katika khalwas ya kwanza niliyozuru ilikuwa inafahamika kama Haj el-Daly, ambako nilisikia watoto wanateswa. Niliingia katika shule hiyo kupitia msikitini na kuswali na wa watu wengine wakati wa sala ya mchana, na kuchukua video kwa kutomia simu yangu wakati nikiendelea na sala. Nilipopiga magoti  nilisikia sauti yakusikitisha. Nilipoangalia juu niliona watoto waliokuwa mbele yangu walikuwa wamefungwa nyororo miguuni kwa pamoja kama wanyama. Maombi yalipoisha watoto hao walitoka msikitini na kuelekea upande mwingine.  Lakini nilipokuwa natoka nilisikia makelele na sauti ya kilio. Nilifuatilia sauti hiyo na kufika katika chumba kilichokuwa namwangaza mdogo, ambako nilimpata mtoto akilia, miguu yake ilikuwa imefungwa pamoja kwa minyororo. Nilianza kurekodi video ya kile nilichokiona. Huyu alikuwa Ahmed. Aliniambia anataka kwenda nyumbani. Nilijaribu kumtuliza lakini nilisikia sauti ya sheikh akizungumza kuja mahali tulipokuwa, niliacha kurekodi video na kuondoka katika khalwa hiyo. Lakini nilirejea siku ya pili ili niweze  kufichua mengi zaidi kuhusu vitendo ya ukatili vinavyofanywa dhidi ya watoto. Nilipokuwa nakizungumza na watoto na kurekodi video kwa kutumia simu yangu, Niligundua mmoja wa wanafunzi wakubwa kidogo alikuwa akiangalia nilichokuwa nikifanya. Aliondoka ghafla na baadaye alirejea akiwa na sheikhe anayesimamia shule hiyo. Sheikh alianza kunikaripia na kuuliza, kwanini narekodi video ya wanafunzi. Nilifanikiwa kutoroka na kuingia mtaani. Mamlaka ya usimamizi wa Haj el-Daly imeambia BBCkuwa kuna sheikh mpya anayesimamia shule hiyo na kuongeza kuwa visa vya watorto kupigwa  na kufungwa minyororo miguuni vimekomeshwa. Nilifika nyumbani nikiwa na uoga - laiti ningelishikwa hakuna mtu angelijua niko wapi. Lakini nilisikitishwasana na kile nilichokiona. Hali hiyo ilinikumbusha wakati wangu nilipokuwa khalwa kama mvulana mdogo, mahali ambapo kupigwa ni jambo la kawaida, japo hakuna mtu aliyefungwa minyororo miguuni. Siku yangu ya kwanza kujiunga na khalwa nilikuwa na furaha sana wakati huo nilikuwa na umri wa miaka 14, nikijipimisha sare zangu zinazofahamika kama jalabiya - nguo za kitamaduni - nikisubiri kwa hamu asubuhi ifike. Lakini awali niligundua kulikuwa na kitu ambacho sio cha kawaida, nilihisi kuna kitu ambacho sio cha sawa. Niligundua watoto walionekana kuwaogopa masheikhe mawaalimu. Unyanyasaji ulianza nyakati za jioni. Tukiwa na usingizi au kufunga macho, sheikh alikuwa akituchapa. Hali ambayo bila shaka ilitufanya kuamka. Nilikaa katika khalwa  kwa karibu mwezi mmoja, nikivumilia kuchapwa mara kwa mara. Niliporudi nyumbani, Niliwaambia wazazi wangu kuwa sitaki kurudi, japo sikuwaambia jinsi nilivyonyanyaswa. Hawakufurahia hatua yangu ya kutaka kuacha masomo, lakini hawakunilazimisha kurudi. Baada ya kukaripiwa na sheikh anayesimamia chuo cha Haj el-Daly, nillikosa ujasiri wa kuendelea mbele na kurekodi video za unyanyasaji ndani ya khalwas. Niliwasilisha ushahidi wangu kwa waandishi waarabu wa habari za ufichuzi (ARIJ), ambao waliniunganisha na BBC idhaa wa Kiarabu. Kuanzia wakati huo mambo yalibadilika . Mhariri wangu mjini London aliniunganisha na mtayarishi, Mamdouh Akbik. Yeye ni Msyria na mimi Msudan, japo sote tunazungumza kiarabu lafudhi zetu ni tofauti sana. Lakini baada ya muda tuliweza kufanya kazi pamoja vizuri sana Tulichora ramani ya mahali zilipo khalwas, tukakusanya ushahidi, na kuzungumza juu ya usalama na vifaa kote. Lakini kilichobadilisha mambo ni wakati nilipokea vifaa vya kurekodi vya siri. Ilinipa ujasiri wa kuendelea na kazi yangu. Sudan nchi kubwa iliyo na milima ,Bahari nyekundu na majangwa. Katika kipindi cha uchunguzi, huenda nilisafiri maili 3,000, hususana kwa basi. Nilikutana na familia ambazo watoto wao wavulana walinyanyaswa vibaya. Katika baadhi ya visa wengine walifariki wakiwa shuleni na ilikuwa vigumu kubaini chanzo cha kifo. Mashekhe wana ushawishi mkubwa katika jamii zao na ni nadra sana familia kuwasilisha kesi dhidi yao. Kesi zinazowasilishwa mahakamani zinajivuta hadi familia zinakufa moyo na kuachana nazo. Au wakati mwingine zinaishi kutatuliwa nje ya mahakama na familia kulipwa kulipwa fidia. Baadhi ya familia zinaamini mashekhe hawana nia mbaya na kwamba lengo lao nikuwakuza wanafunzi katika maadili ya kidini, na ikiwa ""ajali"" ikitokea katika mchakato huo, basi ni amri ya Mungu. Familia yangu yenyewe inakubaliana na nadharia hiyo. Hali iliyonibidi kufanya siri uchgunguzi wangu. Ilikuwa vigumu sana hasa wakati nilitembelea khalwa zilizopo nyumbani kwetu Kaskazini mw Darfur, ambako jamaa zetu wengi wanaishi. Baada ya filamu hiyo kupeperushwa hewani, Nilifurushwa katika kundi la WhatsApp la familia. Nilidhani pengine wangeliniuliza maswali au kujadiliana na mimi, lakini badala yake nilitengwa. Lakini nilipigiwa simu na wazazi wangu ambao waliniambia wataniunga mkono japo walihofia sana usalama wangu. Nilishukuru sana wazazi wangu walinielewa."	https://www.bbc.com/swahili/habari-55232878
politics	Uchaguzi Marekani 2020: Saa za lala salama za Trump na Biden	"Rais wa Marekani Donald Trump na mpinzani wake wa Democratic Joe Biden wametumia saa zao za mwisho za mbio za kuelekea Ikulu katika majimbo magumu. Bwana Biden alifanya kampeni Pennsylvania na Ohio, wakati Bwana Trump akiwa Winsconsin, Michigan, North Carolina na Pennsylvania. Zaidi ya watu milioni 98 wamepiga kura za mapema, na kuashiria kuwa ni uchaguzi ambao idadi kubwa zaidi kushiriki kuwahi kutokea katika kipindi cha karne moja Katika uchaguzi wa Marekani, wapigakura huchagua katika ngazi ya majimbo kuliko uchaguzi wa jumla wa kitaifa. Kuchaguliwa kuwa rais, mgombea anapaswa kushinda takribani kura 270 katika uchaguzi wa mapema kila jimbo nchini Marekani hupata kura fulani kutegemea na idadi ya watu ndani ya jimbo na kuna jumla ya kura 538 za kunyakua. Mfumo huu unaeleza ni kwa namna gani inavyowezekana kwa mgombea kushinda kwa kura nyingi kwa ngazi ya taifa- kama Hillary Clinton alivyofanya mwaka 2016-lakini bado alipoteza katika uchaguzi huo. Kura za siku ya jumanne zinakuja wakati taifa hilolikikabiliana na janga la virusi vya corona. Marekani imerekodi idadi zaidi ya watu walioambukizwa na hata vifo kuliko nchi nyingine yoyote ulimwenguni, ikiripoti maambukizi mapya kwa watu 81,000 siku ya Jumapili pekee. Mtaalamu wa magonjwa ya kuambukiza nchini humo, Dkt Anthony Fauci amekosoa vikali utawala wa Trump namna unavyoshughulikia janga hilo. Wakati taifa linapohesabu saa za kupiga kura, kuna hofu kwamba vurugu za baada ya uchaguzi zinaweza kutokea. Wafanyabiashara katika mji mkuu wa taifa hilo, Washington DC, na katika Jiji la New York wameonekana kuimarisha usalama katika majengo yao kutokana na wasiwasi kuhusu vurugu. Wakati huo huo shirika la upelelezi, FBI limesema linafanya uchubguzi baada ya msafara wa magari yenye bendera za Trump kuzunguka basi lililowabeba wafanyakazi wa kampeni za Biden mjini Texas juma lililopita. Baada ya ratiba ya mikutani katika majimbo sita siku ya Jumapili, Rais Trump alikuwa na kibarua kingine katika majimbo mengine manne siku ya Jumatatu. Akiwa North Carolina, aliwaambia wafuasi kuwa  ''mwakani utakuwa mwaka bora wa kiuchumi katika historia ya nchi yetu''. Mkutano uliahirishwa siku ya Alhamisi kutokana na kimbunga Zeta Wachumi wanatahadharisha kuharibiwa kwa uchumi kutokana na janga la virusi vya corona- changamoto kubwa kuikumba Marekani kwa zaidi ya miaka 80- changamoto ambayo inaweza kuchukua miaka kuikabili. Baada ya North Carolina, Bwana Trumo alielekea Scranton, Pennsylvania, mji ambao hasimu wake alikuwa akiishi mpaka alipotimiza miaka 20. Katika mkutano aliwakumbusha wafuasi wake kuwa alishinda jimbo hilo mwaka 2016 pamoja na kuwa kura za awali zilionesha ataanguka katika uchaguzi huo. Bwana Biden pia alikwenda Pennsylvania ambako mwanamuziki Lady Gaga alijiunga naye katika mkutano huko Pittsburgh. Mwanamuziki John Legend alihutubia wapiga kura sambamba na mgombea wa nafasi ya makamu wa rais Kamala Harris. Katika dakika za mwisho kampeni ziligotea Ohio, Bwana Biden alirejea ujumbe wake wa msingi wa kampeni zake, akiwaeleza wapiga kura kuwa kinya'ng'anyiro hicho kinahusu uhai wa Marekani. Alisema ni muda wa Trumo '' kufungasha virago'', alisema ''tumechoshwa na machapisho yake ya mtamdao wa twitter, hasira, chuki na kushindwa, kushindwa kuwajibika''. Mbio hizi ni ngumu sana katika jimbo la Ohio. Mwaka 2016, Trump alishinda kwa zaidi ya alama nane-kwa sasa ana 0.2% akiongoza dhidi ya Biden, kwa mujibu wa RealClear Politics. Pia siku ya Jumatatu Trump alifanya mikutano mji wa Traverse, Michigan na Kenosha, Wisconsin. Kenosha ulikumbwa na maandamano mwezi Agosti baada ya polisi kumfyatulia risasi mwanaume mweusi. Mjini Traverse aliomba kura kwa wa wapigakura weusi. Mkutano wake wa mwisho utafanyika Grand Rapids, Michigan, kabla ya saa sita usiku. Siku ya Jumapili wagombea hao walishambuliana kuhusu masuala muhimu katika kampeni hizo- Covid -19 na masuala ya rangi. Rais na kampeni yake wakati huo huo wameonesha watashtaki kuzuia jimbo muhimu la Pennsylvania kuhesabu kura za posta zilizopokelewa siku tatu baada ya uchaguzi. Korti Kuu ya Marekani iliruhusu uamuzi wa mahakama ya chini kutoa muda zaidi, lakini majaji kadhaa wa kihafidhina walionesha kwamba wangekuwa tayari kutazama tena suala hilo baada ya kupiga kura. Bwana Trump aliandika katika mtandao wa twitter kuwa uamuzi wa mahakama ya juu kuruhusu kura kupokelewa siku tatu baada ya uchaguzi ni  ''suala la hatari'' ""Itaruhusu udanganyifu uliokithiri na usiodhibitiwa na itadhoofisha mifumo yetu yote ya sheria. Pia itasababisha vurugu mitaani. Kitu lazima kifanyike!"" Twitter iliongeza ujumbe wa onyo kuwa ujumbe huo unaweza kuwa na habari ""za kupotosha"". Mapigano ya kisheria kuhusu kura pia yamekuwa yakijitokeza huko Minnesota, North Carolina na Texas. Bwana Biden tayari ameapa kumzuia Rais Trump ""kuiba"" uchaguzi huo. Rais Trump anatarajiwa kuhodhi sherehe ya usiku wa uchaguzi ndani ya ikulu, wageni karibu 400 wakiwa wamealikwa. Karibu waandamanaji 10,000 wanatarajiwa kukutana katika jengo la Black Lives Matter na eneo la bustani si mbali na ikulu, kwa mujibu wa CBS News. Bwana Biden na Bi Harris wataangalia usiku wa uchaguzi katika mji wa makamu wa zamani wa rais wa Wilmington, Delaware. Mahasimu hawa wana sera tofauti katika masuala muhimu. Kuhusu mlipuko wa virusi vya corona, Trump aliunda  kikosi kazi mwezi Januari ambacho amesema sasa kimebadilisha uelekeo  '' kwenye usalama na kufungua uchumi wa Marekani''. Rais pia ameweka kipaumbele jitihada za kupata tiba na chanjo ya Covid, akitenga kiasi cha dola bilioni 10 kwa ajili ya miradi hiyo. Bwana Biden anataka kutengeneza mfumo wa kuwatafuta watu waliokutana na watu waliopata maambukizi, kuanzisha takribani vituo kumi vya kufanya vipimo kila jimbo, na kutoa huduma za kupima virusi vya corona bure kwa wote. Kuhusu mabadiliko ya tabia nchi, Trump amesisitiza kuondoka katika mkataba wa Paris. Biden amesema yeye atarejea katika mkataba wa Paris na pia anataka Marekani kuondoka katika orodha ya wachangiaji katika utoaji wa hewa chafu ifikapo mwaka 2050. Kuhusu uchumi, Trump ameahidi kubuni ajira milioni 10 katika kipindi cha miezi 10, pia biashara ndogondogo milioni moja. Bwana Biden anataka kuongeza kodi kwa wale wanaopata zaidi kulipia uwekezaji kwenye huduma za Umma , lakini amesema kuwa ongezeko hilo litawahusu wale wanaopata zaidi ya dola 400,000 kwa mwaka."	https://www.bbc.com/swahili/habari-54789737
business	Virusi vya Corona: Watu milioni 200 kupoteza ajira kwa mlipuko wa Covid-19	"Asilimia 81 ya wafanyakazi wote duniani, sawa na watu bilioni 3.3 wameathirika na janga la virusi vya corona baada ya sehemu zao za kazi kufungwa kabisa ama kwa kiasi. Marufuku kadhaa na mabadiliko ya lazima maisha ya kila siku yamesababisha kufungwa kwa makampuni mengi ulimwenguni na kuwarudisha nyumbani wafanyakazi wake - aidha moja kwa moja ama kwa muda. Shirika la Kazi Duniani (ILO), limekuwa likifuatilia madhara ya janga hili katika sekta ya ajira na kuandaa taarifa mbalimbali zinaoonesha ukubwa wa tatizo ulimwenguni kote. ""Wafanyakazi na wafanyabiashara wanakabiliwa na janga kubwa, na hiyo ni kwa nchi tajiri na masikini,"" ameeleza mkurugenzi mkuu wa ILO Guy Ryder. ""Inabidi twende kwa pamoja kwa mwendo wa haraka na malengo maalumu. Hatua sahihi na za haraka zinaweza kuamua utofauti wa kustahamili hali hii ama kuanguka kabisa."" Mlipuko wa virusi vya corona unatazamiwa kukata asilimia 6.7 ya saa za kazi duniani kote katika robo ya pili ya mwaka 2020. Hiyo ni sawa na wafanyakazi wa ajira za kudumu milioni 195 kupoteza ajira zao. Ukanda unaotizamiwa kuathirika zaidi ni nchi za Arabuni kwa kupungua kwa asilimia 8.1ya saa za kazi (sawa na wafanyakazi milioni tano wa kudumu). ILO inase a hili ni ""janga baya zaidi "" toka kwisha kwa Vita ya Pili ya Dunia. Pia inaonya kuwa kuongezeka kwa kiwango cha watu wasio na ajira duniani kwa mwaka 2020 kitapanda kutokana na sababu kuu mbili: Kuna hatari ya kuwa takwimu za mwisho wa mwaka zitakuwa kubwa kuliko makadirio ya awali ya watu milioni 25. Sekta za malazi na viwanda zaathirika vibaya Sekta tofauti za uchumi zimeathirika kwa namna za tofauti pia kutokana na kupungua ama kusimama ghafla kwa shughuli za uzalishaji. Si ajabu, kukiwa na safari za chini kabisa na maisha ya kawaida yakivurugika sekta ya malazi na chakula (hoteli na migahawa) ni moja ya zile ambazo zimeathirika zaidi, pamoja, viwanda na biashara za mauzo ya jumla na rejereja na biashara ya kujenga, kuuza na kupangisha nyumba. Sekta hizo zote kwa pamoja ni sawa na asilimia 38 ya kazi zote duniani huku zikiajiri watu bilioni 1.25. Marekani na Ulaya kuna wafanyakazi wengi walio hatarini Wastani wa watu ambao wanafanya kazi zilizo hatarini kupotea unatofautiana ulimwenguni. Jumla ya asilimia 43.2 ya watu wa Amerika ya Kusini na Kaskazini na asilimia 42.1 Ulaya na Asia ya kati wanafanyakazi katika sekta zilizomo hatarini. Maeneo hayo yana wafanya kazi wachache ambao wapo kwenye zisizo rasmi ambao hao ndio wengi barani Afrika, Arabuni, sehemu kubwa ya Asia na Pasifiki. Japo wafanyakazi wa sekta zisizo rasmi wanachangia sehemu kubwa ya kukua kwa uchumi katika nchi kama India, Nigeria na Brazili, lakini hawapati faida kama hifadhi ya jamii ambazo wafanyakazi wa sekta rasmi wanapata. Kwa Afrika asilimia 26 ya watu wanafanya kazi katika sekta zilizomo hatarini. ""Huu ni mtihani mkubwa kwa ushirikiano wa kimataifa kwa zaidi ya miaka 75. Endapo nchi moja itafeli, basi wote tutafeli. Lazima tutafute njia za kukwamua kila sehemu ya jamii yetu ya kimataifa, hususani wale ambao wanaweza kupata madhara zaidi ama hawawezi kujikwamua,"" ameeleza mkuu wa ILO bw Ryder."	https://www.bbc.com/swahili/habari-52211053
technology	Grace Omutoni: WhatsApp yamuunganisha 'kimiujiza' yatima wa mauaji ya kimbari na familia yake Rwanda	"Msichana aliyekuwa yatima akiwa na umri wa miaka miwili wakati wa mauaji ya kimbari ya Rwanda ya 1994 hivi karibuni amepatana na jamaa zake kupitia  ""miujiza"" ya mtandao wa kijamii. Grace Umutoni, ambaye hakujua jina lake la kuzaliwa, aliweka picha zake  kadhaa katika makundi ya WhatsApp, Facebook na Twitter mwezi Aprili kuona kama zinaweza kumsaidia kutafuta watu wa familia yake - baada ya kushindwa katika juhudi za kuwatafuta kupitia njia rasmi. Kile anachofahamu muuguzi huyo mwenye umri wa miaka 28 - kuhusu maisha yake ni kwamba alilelewa katika makazi ya watoto yatima katika mji mkuu wa Kigali, mtaa wa Nyamirambo akiwa na ndugu yake wa kiume aliyekuwa na miaka minne wakati huo na ambaye baadae alifariki dunia. Kuna maelfu ya watoto kama Bi Utomoni, ambao waliwapoteza ama kutenganishwa na wazazi wao wakati wa ghasia zilizogeuka mauaji ya kimbari na kusababisha kuuawa kwa zaidi ya watu 800,000 kutoka jamii ya Tutsi na Wahutu waliokuwa na msimamo wa kadri ndani ya siku 100. Baadhi yao bado wanawatafuta jamaa zao - hali ambayo wakati mwingine huwa vigumu kwa sababu kitamaduni familia hazitumii jina moja. Baada ya kuweka picha zake mtandaoni, watu wachache walidai kuwa jamaa zake - lakini miezi kadhaa baadae kuna mtu aliyemfanya awe na hisia kwamba bila shaka ni mtu wa familia yake. Antoine Rugagi baada ya kuona picha yake kwenye kundi la WhatsApp aliwasiliana naye na kumwambia anafanana sana na dada yake anayeitwa Liliose Kamukama, ambaye aliuawa siku za kwanza za mauaji ya kimbari ya Aprili 1994. ""Nilipomuona, niliona jinsi tulivyofanana,"" Bi Umutoni aliambia BBC Idhaa ya Great Lakes kumhusu mtu huyo ambaye huenda ni mjomba yake. ""Lakini ni uchunguzi wa chembechembe za vinasaba vya (DNA) ndio ambao utathibitisha ikiwa tuna uhusiano. Kwa hivyo tulienda kufanya uchunguzi huo Kigali mwezi Julai."" Bi Umutoni alisafiri kutoka kusini mwa wilaya ya Gakenke ambako anafanya kazi naye Bwana Rugagi alikuja kutoka nyumbani kwake Gisenyi eneo la magharibi kuja kuchukua matokeo ya DNA pamoja. Ilikuwa siku kubwa sana kwao kwa sababu matokeo yalionesha kuwa asilimia 82 huenda wanahusiana. ""Nilishtuka sana, sikuamini kilichotokea na mpaka leo inanikalia kama ndoto, ni miujiza niliyokuwa nikiomba,"" anasema Umutoni. Mjomba wake waliyepatana upya alimwambia jina lake alilopewa na wazazi wake Watutsi lilikuwa Yvette Mumporeze. Pia alimkutanisha na familia yake upande wa baba. Miongoni mwao Shangazi yake Marie Josée Tanner Bucura, ambaye amekwama  Switzerland kwa miezi kadhaa kutokana na janga la virusi vya corona. Hata kabla ya matokeo ya uchunguzi wa DNA kutolewa, alikuwa na uhakika Grace Umutoni ni mtoto wa kaka yake kwa kumlinganisha na picha katika albamu ya zamani ya familia. ""Msichana huyu bila shaka ni binti ya kaka yangu Aprice Jean Marie Vianney na mke wake Liliose Kamukama. Wote wawili waliuawa katika mauaji ya kimbari."" Bi Bucura pia alimwambia jina la ndugu yake aliyempeleka katika makazi ya watoto yatima ni Yves Mucyo - alikumbuka jina la kwanza tu - ambaye pia alikuwa na ndugu mmoja wa kiume kwa jina Fabrice. Mauaji ya kimbari yalianza baada ya ndege iliyokuwa imewabeba marais wa Rwanda na Burundi - wote kutoka jamii ya Hutu - kudunguliwa usiku wa Aprili tarehe sita 1994, mauaji yakaanza siku iliyofuata. Wanamgambo wa Kihutu waliambiwa kuwasaka na kuwaangamiza watu kutoka jamii ya Watutsi walio wachache - mtaa wa  Nyamirambo viungani mwa Kigali ukiwa moja ya maeneo yaliyolengwa kwanza. Watu waliuawa kwa kukatwa mapanga majumbani mwao au katika vizuizi vya barabarani vilivyowekwa kuwakagua wale waliokuwa wakitoroka  - baadhi yao walifanikiwa kukimbilia maeneo salama Kanisani na Misikitini ghasia za Nyamirambo zilipozidi. Bi Bucura anasema kuna mtu alimuona mwanamke akimshika mkono Yves na kutoroka naye - lakini hakufanikiwa kupata taarifa zozote kumhusu. Hakuna kilichojulikana kumhusu dada yake. Mauaji ya kimbari yalimalizika July 1994 baada ya waasi wa kundi la Tutsi,  Rwandan Patriotic Front (RPF) wakiongozwa na Rais Paul Kagame, kuchukua madaraka. ""Tulidhani hakuna mtu aliyenusurika, na tumekuwa tukiwaomboleza kila mwezi April wakati wa ukumbusho wa mauaji ya kimbari,"" Bi Bucura alielezea. PICHA.....MAP Alipokuwa akikuwa, Bi. Umutoni hakuweza kupata maelezo zaidi kuhusu familia yake kwasababu Yves alifariki muda mfupi baada ya kufika katika makazi ya watoto yatima. Aliambiwa alifariki kutokana na majeraha ya risasi aliyopata akitoroka mashambulio ya waasi wa Kihutu. Akiwa na miaka minne alisaidiwa na kulelewa na familia moja ya Tutsi kusini mwa nchi, ambayo ilimpatia jina la Grace Umutoni. ""Akiwa shule ya upili maafisa walimsaidia kurudi katika makazi ya mayatima mjini  Kigali kuulizia kama kuna maelezo yoyote kuhusu alikotoka, lakini hakufanikiwa,"" anasema. ""Nimekuwa nikiishi kwa majozsi kwa kuwa mtu asiyekuwa na jamaa zake, lakini niliendelea kuomba Mungu nipate muujiza. ""Japo wazazi wangu wa kunilea walinitunza vizuri, sikuweza kamwe kuwafikiria wazazi wangu halisi. Nilichokifahamu kuhusu jamaa zangu ni jina la Yves na Nyamirambo -maelezo kidogo sana kuanza kufanya uchunguzi."" Anasubiri kwa hamu kujua mengi kuhusu wazazi wake - na hafla itakayozikutanisha familia inayopangwa nchini Rwanda na kwengineko, japo janga la corona limechelewesha mpango huo. Kwa sasa, amekuwa akitambulishwa kwa familia yake kupitia WhatsApp - na sasa amegundua kuwa ana ndugu wa kambo anayeishi Kigali. Baba yake alimzaa alipokuwa kwenye mahusiano kabla ya ndoa."	https://www.bbc.com/swahili/habari-54275719
technology	Nywele ndefu zampatia mtoto mvulana umaarufu mitandaoni	Mtoto wa miaka saba Farouk James kutoka London amekuwa maarufu katika mtandao wa Instagram kutokana na nywele zake ndefu. Mtoto huyo ambaye ni mwanamitindo  amepata umaarufu  sana huku  mamake akikashifiwa kwa kumruhusu mtoto wake kufuga nywele hizo. Yapi maoni yako kuhusu nywele ndefu kwa watoto wavulana? Tuwasiliane kwenye Facebook BBCSwahili	https://www.bbc.com/swahili/gnb-51005134
sports	Tetesi za soka Ulaya Ijumaa 05.02.2021: Messi, En-Nesyri, Wan-Bissaka, Hazard, Mbappe	Mshambuliaji Lionel Messi, 33, hajafikia mkataba wowote na timu ya Paris St-Germain au Manchester City. Mkataba wake na Barcelona ambao bado unasifika unamalizika msimu huu lakini atasubiri hadi mwisho wa msimu kuamua ikiwa atasalia kwenye klabu hiyo au atahamia kwengineko. (Goal) Winga wa Ukraine Marian Shved, 23, amekubali kwamba alifanya makosa kujiunga na Celtic badala ya  Genk miaka miwili iliyopita. Shved sasa hivi yuko kwa mkopo Mechelen kutoka Celtic. (Glasgow Live) Kylian Mbappe anataka kujiunga na Real Madrid, amesema Jese Rodriguez, aliyekuwa mchezaji mwenzake huko Paris St-Germain. (Marca) Mlinzi wa Serbia Aleksandar Kolarov, 35, na beki raia wa Italia Matteo Darmian, 31, wote wanatarajiwa kuondoka Inter Milan msimu huu. (Gazzetta dello Sport - in Italian) Vilabu sita vya Ligi ya Primia huenda vikacheza katika Ligi ya Mabingwa kuanzia mwaka 2024 kuendelea. Mapendekezo ya Uefa yatawezesha timu kucheza mechi 10 za makundi kila moja huku kukiwa na uwezekano Ligi ya Europa ikapunguza idadi ya timu zitazoshiriki ligi hiyo. West Ham inatarajiwa kutoa kitita kingine cha pesa kwa ajili ya mshambuliaji wa Sevilla raia wa Moroccan Youssef En-Nesyri, 23, msimu huu. (Star) Timu kubwa za Ulaya zitapewa fursa ya kucheza katika Ligi ya Mabingwa hata kama zitashindwa kumaliza katika nafasi ya nne kwenye mashindano yao ya ndani, Uefa imesema hivyo kwa vilabu vya Ligi ya Primia kama moja ya mipango yake. (The Times - subscription only) Winga wa West Brom Kyle Edwards, 22, alikuwa ndiye anayejadiliwa katika klabu ya Luton Town siku ya mwisho ya uhamisho - lakini makubaliano ya mkopo yalionekana kuwa ya gharama ya juu zaidi. (Birmingham Mail) Real Madrid inastahili kufikiria kumuuza kiungo wa kati wa Ubelgiji Eden Hazard, 30, amesema aliyekuwa mshambuliaji wa Bulgaria Dimitar Berbatov. (Betfair via Marca) Blackburn Rovers itatafuta kufikia makubaliano ya muda mrefu na wachezaji wengi wa msingi akiwemo mshambuliaji wa Adam Armstrong, 23, miaka michache ijayo. (Lancs Live) Aliyekuwa beki wa Manchester United Fabio da Silva ameiambia klabu yake ya zamani kumsajili beki wa kulia mpya ili kumpa msukumo Aaron Wan-Bissaka, 23, wa kufikia viwango vingine. (Manchester Evening News) Aliyekuwa kiungo wa kati wa Arsenal Jeff Reine-Adelaide, 23, huenda akakosa mechi kwa kipindi kirefu baada ya kupata jeraha katika mishipa ya goti lake. Raia huyo wa Ufaransa yuko Nice kwa mkopo kutoka Lyon. (RMC Sport) Kiungo wa kati wa Barcelona raia wa Uhispania Sergi Roberto, 28, huenda asishiriki mechi katika kipindi cha wiki sita kwasababu ya jeraha ambako kuna maanisha kwamba huenda akakosa mechi ya Ligi ya Mabingwa dhidi ya Paris St-Germain. (TV3 via Mundo Deportivo - in Spanish)	https://www.bbc.com/swahili/habari-55945484
politics	Mzozo wa UKraine: Je Urusi inatawala vipi maeneo iliyovamia?	"Urusi inatambulisha sarafu yake, huduma ya vyombo vya habari na mtandao katika baadhi ya  maeneo nchini Ukraine ambayo jeshi lake limeyachukua - hasa katika mji wa kusini wa Kherson. Ukraine inasema kuwa huenda Urusi inapanga kufanya kura ya maoni katika mji huo - ili kuona kama wakazi wake wanataka kuanzisha ""jamhuri ya watu"" waliojitenga inayounga mkono Urusi lakini kura hiyo itakuwa kinyume cha sheria na udanganyifu. Vikosi vya Urusi viliutwaa mji wa  Kherson mapema mwezi Machi, wiki moja baada ya uvamizi wa Ukraine kuanza. Ulikuwa mji muhimu wa kwanza kuanguka. Kabla ya uvamizi huo, kulikuwa na idadi ya watu 290,000. Lakini, kulingana na meya wake wa zamani, baadhi ya 40% ya wakazi wamekimbia jiji hilo. Ikiwa Urusi inalenga kuchukua kusini mwa Ukraine na kuanzisha daraja la ardhini hadi Crimea, Kherson, kwenye mlango wa Mto Dnieper katika pwani ya Bahari Nyeusi, itakuwa  muhimu, Wizara ya Ulinzi ya Uingereza inasema. Mamlaka za kijeshi za Urusi zilimfukuza meya aliyechaguliwa kutoka kwenye wadhifa wake. Ihor Kolykhaiev ""hakuwa akishirikiana"" na vikosi vinavyotawala, shirika la habari la serikali ya Urusi Ria lilisema. Katika nafasi yake, utawala unaounga mkono Urusi  katika mji huo na eneo jirani umewekwa. Upatikanaji wa chaneli za televisheni za Kiukreni umezuiwa na watoa huduma za mtandao zimebadilishwa na kuwekwa za Kirusi. Wakaazi wa Kherson wamehimizwa kusikiliza vituo vya redio vinavyounga mkono Urusi ili kupata habari zao. Ukraine inasema lengo la Urusi ni ""kufanya propaganda zao za uongo kuwa chanzo chga habari kisichopingwa"". Serikali mpya ya katika mji huo pia imeondoa sarafu ya Ukraine, hryvnia, na kuanzisha sarafu ya rouble ya Urusi. Kipindi cha mpito cha miezi minne kilianza tarehe 1 Mei, huku mamlaka ikipiga marufuku uwasilishaji wa pesa za Kiukreni kwenye benki. Wakaazi wa Kherson wameiambia BBC kuwa mamlaka ya kijeshi imeanza kulipa pensheni za watu kwa sarafu ya Urusi rouble. Lakini wengi wanajaribu kutafuta njia ndogo za kukaidi majeshi ya Kirusi, ikiwa ni pamoja na kubadilishana pesa ya urusi rouble yoyote wanayopokea tena kwenye hryvnia. Rais wa Ukraine Volodymyr Zelensky amewaonya wakazi kuwa Urusi inalenga kufanya ""kinachojulikana kura ya maoni"" katika eneo la Kherson, juu ya kujitenga na Ukraine na kuwa ""jamhuri ya watu"". Amewashauri watu kutozipa mamlaka za Urusi taarifa zozote  binafsi, kama vile nambari za pasipoti, kwa kuwa zinaweza kutumiwa kughushi kura. Wizara ya Ulinzi ya Uingereza ilisema, katika taarifa za kiinteligensia za mwezi Aprili, kura ya maoni itakuwa njia ya Urusi kuhalalisha uvamizi wake wa Ukraine. Lakini Bw Kolykhaiev alisema itakuwa kinyume cha sheria kwa vile Kherson inabakia kuwa sehemu ya Ukraine. Na Rais Zelensky amesema inalingana na mipango ya Urusi ya kuivunja Ukraine kwa kuunda ""jamhuri bandia"" kote nchini. Mtazamo wa Urusi kwa Kherson umefuata muundo wake walioutumia Crimea, ambayo ilitwaa mwaka wa 2014, baada ya kura ya maoni kutangazwa kuwa batili na Baraza Kuu la Umoja wa Mataifa. Ilijenga daraja kati ya Crimea na kusini mwa Urusi na kuhamisha silaha, ilianzisha ruble na kuondokana na hryvnia. Na vyombo vya habari vinavyounga mkono Urusi sasa vinatawala katika eneo hilo Lakini hali ya Kherson inafanana na ile ya miji miwili ya mashariki mwa Ukraine iliyotekwa na vikosi vinavyotumiwa na Urusi muda mfupi baada ya Crimea kutwaliwa. Viongozi ambao ni vibaraka wa mashariki waliunda kinachojulikana kama jamhuri za watu, huko Luhansk na Donetsk, ambapo pia wanatumia ruble na wamewapa idadi ya watu pasipoti za Kirusi. Urusi inalipa pensheni na mishahara ya serikali huko. Katika shule, watoto hufundishwa kwa mtaala wa Kirusi. Na Ukraine ililalamika kwa Moscow juu ya kile kinachoitwa ""Russification"" ya mashariki mwa Ukraine. Bado hakuna pendekezo la kuitawala Kherson, la kuunda jamhuri ya watu. Kura sawa kama hiyo huko Luhansk na Donetsk, Mei 2014, zimekataliwa kwa kiasi kikubwa kuwa zimeibiwa na si halali. Lakini kuna mazungumzo juu ya Urusi kupanga kura ya maoni zaidi katika kanda hizo mbili, juu ya kuziunganisha na Urusi. Ukraine imeweka wazi kura zote ni bandia zitakuwa batili na kuepukwa Unaweza pia kusoma"	https://www.bbc.com/swahili/habari-61403872
sports	T﻿etesi za soka Ulaya Jumapili 06.11.2022	"Real Madrid wana wasiwasi kwamba mbinu ya Liverpool kwa kiungo wa kati wa Borussia Dortmund na Uingereza Jude Bellingham, 19, ""imetatiza"" jitihada zao za kumfanya kuwa mchezaji wao mkuu wa usajili msimu wa joto. (Marca in Spanish) Paris St-Germain, Chelsea na Real Madrid wamesonga mbele, mbele ya Manchester United katika mbio za kusaini mkataba wa awali na mshambuliaji wa Palmeiras Endrick. Chelsea na Manchester City watachuana kuwania saini ya mshambuliaji wa AC Milan na Ureno Rafael Leao, 23, huku ofa zikitarajiwa kuwa kati ya £105m. (Tutto Mercato via Mail) Chelsea na Manchester City watachuana kuwania saini ya mshambuliaji wa AC Milan na Ureno Rafael Leao, 23, huku ofa zikitarajiwa kuwa kati ya £105m. (Tutto Mercato via Mail) Lakini AC Milan wana hamu ya kuanzisha tena mazungumzo ya kandarasi na Leao, ambaye mkataba wake wa sasa utaendelea hadi msimu wa joto wa 2024. (Calciomercato). Manchester United inamfuatilia mshambuliaji wa Slovenia Benjamin Sesko, 19, lakini mchezaji huyo wa RB Salzburg ana makubaliano ya awali ya kandarasi na klabu dada ya RB Leipzig. (Telegraph) Erik ten Hag pia ana nia ya kumshawishi mshambuliaji wa Juventus na Serbia Dusan Vlahovic, 22, kwenda Old Trafford. (Sun) Kiungo wa kati wa Italia Jorginho anataka pauni milioni 12 kwa mwaka - mara mbili ya mshahara wake wa sasa - kusalia Chelsea. Mkataba wake wa sasa unamalizika majira ya joto. (Sport - In Spanish) Beki wa kati wa Villareal na Uhispania Pau Torres, 25, anaongoza orodha ya meneja mpya wa Aston Villa Unai Emery ya walengwa wa uhamisho. (La Razon - in Spanish) Arsenal walijawa na ujumbe wa Twitter uliowaambia wamsajili mchezaji anayelengwa Youri Tielemans baada ya kiungo wa kati wa Leicester Mbelgiji mwenye umri wa miaka 25 kufunga bao zuri dhidi ya Everton. (Express) Arsenal wanaendelea kumfuatilia kiungo wa kati wa Vitoria Guimaraes aliyekadiriwa kuwa na thamani ya pauni milioni 26 Ibrahima Bamba, 20, lakini wanakabiliwa na upinzani mkali kutoka kwa Atalanta wa Serie A na Villareal ya La Liga. (Mirror) Beki wa kushoto wa Barcelona na Uhispania Jordi Alba, 33, hayumo katika mipango ya meneja Xavi na anaweza kuhamia kwa wanaoongoza ligi ya  Serie A Napoli. (El Nacional - In Spanish)"	https://www.bbc.com/swahili/articles/cw4nq8zn97jo
health	Omicron: Tunafahamu yapi kuhusu aina hii mpya ya kirusi cha Corona?	"Tumerudi eneo tunalolifahamu -  wasi wasi unao ongezeka kufuatia kirusi kipya cha corona. Kirudi cha hivi punde ndicho kimejifanyia mabadiliko makubwa kilichogundiliwa hadi sasa na kina mabadiliko ambayo yameelezwa na mwanasayansi mmoja kuwa yaliyo ya kutisha, huku mwingine akiniambia kuwa ndiyo aina mbaya zaidi ya kurusi walichowai kukiona. Ni mapema na kesi nyingi zilizothibitishwa ziko jimbo moja nchini Afrika Kusini lakini kuna dalili huenda kimesambaa zaidi. Wakati huo huo kuna maswali kuhusu kwa kasi gani kirusi hicho kinaweza kusambaa, uwezo wake wa kukwepa kinga iliyotokana na chanjo na   kipi kitafanywa. Kuna uvumi mkubwa lakini kuna majibu machache sana. Kirusi hicho kimepewa jina Omicron na shirika la Afya Duniani kutokana na muundo wa majina ya msimbo ya kigiriki kama vile virusi vya Alpha na Delta. Kinajifanyia mabadiko makubwa sana. Prof Tulio Oliveira kutola kituo cha kushughulikia ,ajanga nchini Afrika Kusin anasema kuna tofauti kubwa na virusi vingine ambavyo vimesambaa. ""Kirusi hicho kilitushangaza, kilipata mabadiliko makubwa na mengine mengi tulioyatarajia. Katika mkutano na waandishi wa habari, Prof de.Olberita alisemakulikuwa na mabadiliko 50 kwa jumla na zaidi ya 30 kweneye kiungo cha protini ambacho ndicho lengo la chanjo nyingi. Kiwango hiki cha mabadiliko  kimeonekana kwa mgonjwa mmoja ambaye hakuwa na uwezo kwa kukishinda kirusi hicho. Mabadiliko mengine hayamaanishi ni mabaya, kilicho muhimu ni kuelewa ni kipi mabadiliko hayo yanafanya. Wasi wasi  ni kwamba  kirusi hicho ni tofauti na kile cha kwanza kilichoibuka Wuhan China. Ikimaanisha chanjo zilizotengenezwa kukinga dhidi ya kirusi cha kwanza huenda zisiwe na ufanisi. Baadhi ya mabadiliko yameonekana awali kwa virusi vingine, ambayo yanayotoa ishara ya kuhusika kwa kirusi hiki. Kwa mfano N501Y kinaonekana kuharakisha kusambaa kwa kirusi cha corona.  Kuna baadhi yao zinazofanya iwe vigumu kwa kinga ya mwili kutambua kirusi na inaweza kuchangia chanjo kutokuwa na ufanisi lakinia pia kuna vingine ambavyo ni mpya kabisa. Prof Richard Lessells kutoka chuo  cha KwaZulu-Natal nchini Afrika Kusini anasema kuna wasi wasi kuwa kirusi hiki kina maambukiazi makubwa, kuna uwezekano wa kusambaa kutoka kwa mtu kwenda kwa mwingine lakini kinaweza kukwepa kinga. Kuna mifano mingi ya virusi ambavyo vinaonekana  kuwa vinatisha kwa karatasi lakini hukuja kuwa bure. Kirusi cha Beta kilizua hofu miongoni mwa watu mwanzoni mwa  mwaka kwa sababu kilikuwa kinakwepa mfumo wa kinga ya mwili. Lakini mwishowe ni kirusi kinachosambaa kwa kasi cha Delta kilichozua msukosuko duniani. Utafiri wa kisayansi kwenye mahabara ndio utatoa picha safi, lakini majibu yatakuja kwa njia ya haraka kwa kukifuatilia kirusi  kinaposambaa. Bado ni mapema kufanya mamuzi lakini tayari kuna dalili zinazozua hofu. Kuna visa Zaidi ya 100  ambavyo vimethibitishwa katika mkoa wa Gauteng nchini Afrika Kusini, visa vinne nchini Botswana na kimoja Hong Kong kinachohusishwa moja kwa moja na safari kwenda Afrika Afrika Kusini, Israeli na Ubelgiji nazo zimeripoti visa. Lakini kuna dalili kuwa kirusi hicho kimesambaa hata zaidi,. Aina hii ya kirusi kinaonekana kuwa na matokeo yanayoweza kutumiwa kukifuatilia bila ya utafiti wa kijenetiki. Ikimaanisha kuwa asilimia 90 ya visa huko Gauteng huenda ni vya kirusi hiki na huenda tayari kipo katika mikoa  mingi nchini Afrika Kusini. Lakini hii haituonyeshi kuwa kinasambaa kwa haraka kuliko kile cha Delta, ni hatari zaidi au ni kwa kiwango gani kinaweza kukwepa kinga inokanayo na chanjo. Haituonyeshi  ni kwa njia gani kirusi hiki kitasambaa katika nchi  ambapo asilimia kubwa ya watu wamechanjwa zaidi ya asilimia 24 ya watu nchini Afrika Kusini ambao sasa wamepata chanjo yote. Kwa sasa tumebaki na kirusi kinachozua wasiwasi na kinachostahili kufuatiliwa kwa karibu na kinachozua maswali ya ni kipi kifenye na lini. Funzo kutoka  janga hili ni kwamba huweza kusubiri kila wakati hadi  pale utakapokuwa na majibu yote"	https://www.bbc.com/swahili/habari-59458392
entertainment	Halloween: Ninajivunia kuwa mchawi	"Kwenye kijiji kimoja katika milima huko Scotland, Tonks Brown anasema anajivunia kuwa mchawi. Kwake sherehe za Halloween hazihusu tu mavazi, maboga au matibabu ""Ni zaidi ya hayo: Ni sehemu kubwa ya maisha yangu, ni dini yangu na imani yangu, anasema Tonks mwneye umri wa miaka 36. Mwaka mpya wa pagani ni Novemba mosi na Tonks anasema tarehe hiyo inaashiria mwanzo mpya. Alibadilika na kuwa mpagani akiwa umri wa miaka 12 akiishi eneo lijulikanalo kama Isle of Mull kaskazini magharibi mwa Scotland. ""Nilionewa nikiwa shule ya sekondari kwa kuwa tofauti,"" anasema. Wanililazimisha kuhudhurua kanisa la We Free Church nikiwa shuleni, kulikuwa na ibada na maombi kila wakati."" ""Nakumbuka nikikemewa kwa kujichora wakati nilitakiwa kuomba."" Tonks anasema ni nje ya kanisa ambapo anahisi hayuko peke yake na kuwa wanyama na pia ni viumbe wenye akili. ""Nilimuondoa konokono kutoka barabarani ili asikanyagwe,"" anasema. ""Ni wakati huu ndio nilikuja kugundua kuwa asili ndio kanisa langu badala ya jengo kubwa."" Anadai aligundua kuwa upagani ulikuwa mzuri na wa maana kwake."" ""Kila kitu katika asili kina kusudi lake na ni vizuri kuwa na uelewa kama huo,"" anasema.Pia akaanza kusoma kuhusu hukumu za wachawi za nyakati zilizopita. ""Kwa bahati mbaya watu wengi wachawi huwa ni wanawake, wanawake wenye ujuzi, wakunga, madaktari wa kienyeji,"" anasemaTonks Tonks hufanya kazi kwenye huduma za dharura katika jamii yake. Huendesha gari dakika 10 kila siku ndani ya kijiji ambapo ana ofisi. Anasema amejifunza kutohubiri kuhusu upagani lakini huwa anawatetea wachawi katika maisha yake ya kila siku. ""Nikiskia mtu akifanya mzaha kuhusu mchawi huwa ninaingilia kati na kusema mimi ni mchawi,"" anasema. Mwanamke ambaye alikuwa muelekezi wa safari huko Edinburgh anasema alifanya kazi na serikali za miji, polisi na magari ya kubeba wagonjwa lakini upagani wake sio tatizo. Uchawi wake Sherehe zake zinahusu kufanya upagani na uchawi. Amekuwa akikuza mimea kadhaa kwa mwaka mzima kwa sherehe zinazohitimisha msimu wa mavuno au kuanza kwa msimu wa baridi. Hukausha mimea kwa moto ili iweze kuchomwa kwa njia bora wakati anaitumia. Anachoma mimea hiyo kujisafisha na nyumba yake kwa kutumia moshi. Na ina chumvi na madini ya chuma kuwafukuza mizimu. Pia amekuwa akiiwekea mishumaa mafuta tofauti na mimea na pia kuichonga ili kutumia kwenye siku kuu. Wachawi weupe kama Tonks, hawafanyi uchawi kwa nia mbaya. Wao hutumia  matambiko kutafuta mimea, Tonks anasema kawaida yeye huwa peke yake wakati anafanya matambiko yake. ""Ninawafahamu wachawi wengine wengi, tuko kila mahali, idara ya polisi, kwenye maduka ya kijijini, lakini mimi sishiriki nao uchawi, lazma uwe na ujasiri,"" anasema. Wachawi waupe husoma kitabu cha giza. ""Siku hizi mimi nasimama nje na kuwaambia watu kuwa mimi ni mchawi na asilimia 99 hujibu vile wangeweza iwapo ningesema mimi ni Mkiristo au Muislamu,"" anasema. Nijivunia kuwa mchawi na Halloween ndiyo sherehe bora zaidi."	https://www.bbc.com/swahili/habari-59116589
technology	Je, Twitter itaokoa programu ya video ya Tik Tok?	Twitter imetaka kufanya mazungumzo na mmiliki wa  kampuni ya China ya  Tik Tok na ByteDance kuelezea nia ya kununua shughuli zake za  Marekani,. TikTok programu ya video imekuwa katikati ya mjadala mkali katika wiki za hivi karibuni baada ya  Wiki iliyopita rais  Trump kuagiza kampuni za Marekani ziache kufanya biashara na TikTok kabla ya siku 45 juu ya wasiwasi wa usalama.	https://www.bbc.com/swahili/gnb-53720734
entertainment	Tuzo za MTV za muziki wa Afrika 2020: Orodha kamili yawaliochaguliwa	Orodha ya wanamuziki wenye vipaji  waliochaguliwa kwa ajili ya kupata tuzo za muziki wa Afrika la MTV Africa Music Awards (MAMAs), imetangazwa  huku majina maarufu na mapya yakijitokeza tena kwenye orodha hiyo. Tukio la kutoa tuzo hizo za mwaka 2021  litafanyika mjini Kampala Uganda tarehe 21 Februari 2020 kwa njia ya mtandao kutokana na janga la virusi vya corona. Wanamuziki wa Afrika wenye vipaji waliochaguliwa ni pamoja na Burna Boy, Busiswa, Davido, Diamond Platnumz, Innoss'B, Kabza De Small, John Blaq, Master KG, Suspect 95, Sheebah, Soraia Ramos, Tiwa Savage, Yemi Alade and WizKid - ambao kila mmoja amechaguliwa kwa tuzo mbili. Ni nani walioongoza? Kikundi cha muziki cha  São Tomé and Príncipe -Calema  waliongoza kwa kuteuliwa tuzo tatu  za Msanii wa mwaka, Kikundi bora zaidi cha mwaka , na  Kikundi bora kilichoigiza mtindo wa  muziki wa Kireno wa Lusophone. Wasanii waliochaguliwa kwa tuzo za MAMA  52  kutoka nchi 15 walitangazwa katika kipindi cha muziki cha   MTV Base  Jumatano jioni katika kipindi maalum cha dakika 45 ambacho kilitangazwa katika   MTV Base. Ifuatayo ni orodha kamili ya wanamuziki walioteliwa kwa ajili ya Tuzo za  MAMA 2021 Awards na makundi yao walivyoshinda: Mwanamuziki bora wa kike: Simi (Nigeria) Sheebah (Uganda) Sho Madjozi (South Africa) Busiswa (South Africa) Yemi Alade (Nigeria) Soraia Ramos (Cape Verde) Tiwa Savage (Nigeria) Burna Boy (Nigeria) Innoss'B (Democratic Republic of Congo) Kabza De Small (South Africa) Harmonize (Tanzania) Fireboy DML (Nigeria) Master KG (South Africa) Rema (Nigeria) Blaq Diamond (South Africa) Sauti Sol (Kenya) Kabza De Small / DJ Maphorisa (South Africa) Calema (São Tomé and Príncipe) Ethic (Kenya) Rostam (Tanzania) Msanii wa mwaka: Burna Boy (Nigeria) Calema (São Tomé and Príncipe) Diamond Platnumz (Tanzania) Master KG (South Africa) Davido (Nigeria) Tiwa Savage (Nigeria) Wizkid (Nigeria) Msanii aliyepata mafanikio : Elaine (South Africa) Tems  (Nigeria) Omah Lay (Nigeria) Zuchu (Tanzania) John Blaq (Uganda) Sha Sha (Zimbabwe) Focalistic (South Africa) Mwanamuziki bora wa  Hip Hop Nasty C (South Africa) Suspect 95 (Cote d'Ivoire) Khaligraph Jones (Kenya) Kwesi Arthur (Ghana) NGA (Angola) OMG (Senegal) Wasanii bora wa muziki wa Uganda Sheebah Bebe Cool John Blaq Vinka Daddy Andre Spice Diana Calema (São Tomé and Príncipe) Preto Show (Angola) Anna Joyce (Angola) Mr Bow (Mozambique) Nelson Freitas (Cape Verde) Soraia Ramos (Cape Verde) Innoss'B (Democratic Republic of Congo) Suspect 95 (Cote d'Ivoire) Dip Doundou Guiss (Senegal) Stanley Enow (Cameroon) Fally Ipupa (Democratic Republic of Congo) Gaz Mawete (Democratic Republic of Congo) Diamond Platnumz (Tanzania) - Africa Day Benefit Concert Black Motion (South Africa) - Red Bull Rendezvous Niniola ft Busiswa (Nigeria / SA) - Africa Day Benefit Concert Singuila (Congo) - DCDR Series AKA (South Africa) - AKA TV Yemi Alade (Nigeria) - Poverty (live session) Unaweza pia kutazama:	https://www.bbc.com/swahili/habari-55258306
politics	Je, Rais Samia atafanikiwa kuleta mabadiliko Tanzania bila Katiba mpya?	"Rais wa wa Tanzania Samia Suluhu Hassan tangu alipokula kiapo Machi 19 mwaka huu, ilimchukua muda wa saa 41 tangu atoke kuwaongoza wananchi wake kumzika mtangulizi wake rais John Magufuli. Machi 28 mwaka huu alitoa hotuba ambayo ilibeba ujumbe wa uteuzi,utenguzi,maagizo,kukemea na kuonesha mwelekeo wa serikali yake. Duru za kisiasa zinabainisha kuwa mabadiliko yanayofanywa na Rais huyo yamechochea baadhi ya wananchi kupigia upatu Katiba mpya kama nyenzo ya kuondoa sheria kandamizi,ufisadi,matumizi mabaya ya madaraka,upotevu na ubadhirifu wa fedha,kukosa uwazi katika ripoti,marekebisho ya sheria ya vyama vya siasa na Asasi za Kiraia,uhuru wa vyombo vya habari,uhuru wa wanataaluma,Tume Huru ya Uchaguzi pamoja na kuondoa ukimya na utatanishi ulipo kwenye Katiba ya sasa ni miongoni mwa masuala yanayojadiliwa nchini humo. Mathalani akizungumza wakati wa kupokea ripoti za Mdhibiti na Mkaguzi wa Hesabu za Mashirika ya umma (CAG) Machi 28 mwaka 2021, Rais Samia alizielekeza Ofisi ya CAG  na Taasisi ya Kupambana na Kuzuia Rushwa (Takukuru) kuchunguza mifumo ya malipo ya fedha. ""Nizungumzie kuhusu mifumo ya malipo. Nimeomba Takukuru na CAG hebu kaeni angalieni maana ndani ya serikali kuna mifumo zaidi ya sita inayotumika kukusanya mapato sehemu mbalimbali. Naomba mkaangalie 'harmonization' ya hii mifumo. Tuangalie ndani ya serikali ni mifumo gani itatumika na ukusanyaji wake ukoje. Kwa sababu mifumo ikiwa mingi inatoa mwanya wa kupoteza mapato. Huyu kutumia mfumo huu na yule kutumia mfumo huu"". Matamshi yanayofanana na hayo yamewahi kutolewa na marais waliopita wakati wa kupokea ripoti kama hizo, lakini pamekuwa na ugumu kukomesha-ikiwa na maana kuchunguza pekee na kutoa mapendekezo mfumo wa malipo mpya au wa aina moja hakuwezi na mengine yanayofanana nayo hayawezi kulisaidia taifa hilo kama halitakuwa tayari kuanzisha mchakato wa Katiba mpya wenye madhamuni ya kubadili mifumo ya utawala na sheria zitakazoimarisha taasisi na maisha ya wananchi wake. Machi 30 mwaka 2021 Bunge la Jamhuri ya Muungano lilishuhudia dalili za kurudi mchakatoni kutokana na hoja za wabunge wawili waliokinzana wakati wa vikao. Mbunge wa Viti Maalumu kutoka chama cha upinzani Chadema, Sophia Mwakagenda alisema Rais Samia Suluhu anapaswa kutibu majeraha yaliyotokana na uchaguzi uliopita kwa kuwaachilia huru wafungwa wote wa kisiasa na kuendelea na mchakato wa Rasimu ya Katiba mpya ya Jaji Warioba. Hoja ya Mbunge Mwakagenda ilipingwa na Mbunge wa Viti Maalumu wa chama tawala CCM, Munde Tambwe ambaye alieleza bungeni hapo kuwa hayati rais John Magufuli na rais wa sasa Samia Suluhu kwenye mikutano ya kampeni za uchaguzi mkuu mwaka 2020 walinadi maendeleo na kusisitiza kuwa viongozi hao hawakutoa ahadi ya Katiba mpya. Aidha, kwa nafasi aliyonayo sasa yenye mamlaka makubwa kwa nchi hiyo na alikotoka kisiasa ni dhahiri Rais Samia ni kiongozi 'anayenukia' mchakato wa Katiba mpya. Yeye alikuwa Makamu Mwenyekiti wa Bunge la Katiba akiwa chini ya Uenyekiti wa hayati Samwel Sitta, Mbunge wa zamani wa Urambo mkoani Tabora na Spika wa zamani wa Taifa hilo (2005-2010). Mchakato huo ulikoma mwaka 2014 kwa mgawanyiko wa wapinzani wakiunga mkono Rasimu ya Katiba ya Jaji Warioba huku chama tawala CCM kiliunga mkono Katiba Pendekezwa ya Kamati ya Andrew Chenge. Muundo wa Bunge la Katiba kipindi hicho ulitaka viongozi wa juu watoke katika pande mbili za muungano na kwa vile Mwenyekiti alikuwa ni hayati Samuel Sitta kutoka Tanzania Bara, hivyo nafasi ya Makamu Mwenyekiti iliangukia kwa Mzanzibari Samia Suluhu Hassan. Usuli unaonesha kuwa Rais Samia akiwa mgombea mwenza wa tiketi ya chama cha CCM alishiriki kikamilifu kunadi na kuahidi kuendelezwa mchakato wa Katiba mpya kupitia mikutano ya kampeni ya uchaguzi mkuu akitumia ilani ya chama hicho kwa kipindi cha miaka mitano iliyopita (2015-2020). Vilevile katika hotuba ya hayati John Magufuli wakati akifungua Bunge la 11 alisisitiza kuendelezwa kwa mchakato wa katiba mpya katika kipindi chake cha kwanza cha miaka mitano (2015-2020). Hata hivyo hadi kukumilika kwa ngwe ya kwanza ya uongozi wao suala hilo hawakuendeleza mchakato wa Katiba mpya. Aidha, wakati wa kunadi sera za CCM kwenye uchaguzi mkuu uliopita ilishuhudiwa chama hicho kiupiga teke mchakato huo baada ya kuondolewa kuwa miongoni mwa vipaumbele ndani ya Ilani ya uchaguzi kwa kipindi cha mwaka 2020-2025. Kwenye mikutano ya kampeni ya urais,ubunge na udiwani si John Magufuli wala Samia Suluhu hawakujihusisha na ahadi za kuendelezwa mchakato wa Katiba mpya. Si wagombea wa ubunge wala udiwani au timu ya kampeni za uchaguzi mkuu a CCM ambazo zilitamka lolote kuhusu kuendelezwa mchakato wa katiba mpya. Mchakato ni kama ulipigwa teke. Katiba ndio muongozo na uhai wa taifa lolote duniani. Inapotokea Katiba haisemi au kuzungumzia jambo kinagauba au kuonesha upungufu wa aina yoyote ni ishara kuwa ni utatanishi hivyo kuhitajika marekebisho ikizingatiwa Tanzania huongozwa na binadamu ambao wanaweza kupatwa na matatizo yoyote. Duru za kisheria zinabainisha kuwa maeneo yafuatayo yanaleta utatanishi kwa kuzingatia mchakato wa kukabidhiwa madaraka wa Rais Samia: Umoja wa Katiba ya Wananchi wa vyama vya upinzani (UKAWA) uliibuka kutokana na minyukano ya kimaslahi ya siasa huku ukinasibu kutetea maoniya wananchi, na ndio waliosikilizwa zaidi kuliko serikali na chama na tawala. Uchaguzi mkuu wa mwaka 2020 vyama vya siasa vya ACT Wazalendo, Chadema, NCCR Mageuzi kupitia ilani zao na mikutano ya kampeni vyote vilinadi kurejesha mchakato wa katiba mpya kupitia Bunge la Katiba. NCCR Mageuzi walieleza kuwa iwapo wangeshinda wangehakikisha wanaitisha muafaka wa kitaifa ili kutengeneza matakwa na kupatikana kwa katiba mpya ya Tanzania. Wakati serikali ya awamu ya nne chini ya rais Jakaya Kikwete ambaye pia alikuwa Mwenyekiti wa CCM ilipoanzisha mchakato wa Katiba mpya suala hilo halikuwa miongoni mwa sera za chama hicho katika uchaguzi mkuu wa mwaka 2010-2015. Hata hivyo shinikizo la wananchi, wanazuoni, wanaharakati,wadau wa maendeleo lilichangia pakubwa kushuhudia uongozi wa Kikwete kuanzisha mchakato huo. Vyovyote itakavyokuwa upepo wa mchakato wa katiba mpya utabaki kuwa ajenda ya vyama vya upinzani kama sehemu ya kunyukana kisiasa na chama na serikali iliyopo madarakani. Kukinzana kwa wabunge wawili tajwa ni ishara ya awali kuelekea kwenye mnyukano halisi. Haifahamiki namna CCM na serikali ya Rais Samia itachukua hatua gani au itatafsiri vipi upepo huo ikiwa utavuma kwa kasi na kupokelewa vizuri kwa mara nyingine wananchi wa Tanzania. Wanasiasa wa vyama vyote, tawala na upinzani wanaonekana kumsoma kwanza rais mpya Samia Suluhu kabla ya kutumbukiza miguu yao kwenye utawala wake huku mchakato wa Katiba ni miongoni mwa mambo yatakayoibuliwa. Upepo wa sasa unaonekana kumwendea vizuri Rais Samia kwa sababu wanasiasa wa vyama vyote wamefurahishwa na mwenendo wake wa awali kupitia hotuba kadhaa alizozitoa zikidaiwa kujaa mamlaka,diplomasia na kuunganisha Taifa hilo pamoja na mwanzo wa muundo wa serikali yake. Hata hivyo Wanasiasa kwa asili wakimaliza kusoma mtindo wa mtawala wao kwa kawaida huanza mizungu na kupenyeza ajenda zao. Huko ndiko uliko uwezekano wa kuzaliwa UKAWA ya pili katika madai ya katiba mpya."	https://www.bbc.com/swahili/habari-56672189
politics	"Trump na Afrika: Jinsi Ethiopia ""ilivyosalitiwa"" juu ya bwawa la Nile"	"Kwa wakosoaji wake hatua ya Rais wa Marekani Donald Trump, kuongeza mvutano kati ya washirika wawili wa Marekani wa muda mrefu, Misri na Ethiopia, kuhusu bwawa kubwa la mto Nile ni ishara ya kufeli kwa diplomasia ya utawala wake barani Afrika. Wiki iliyopita Bw. Trump alisema kwamba Misri huenda ""ikalipua"" bwawa lililojengwa na Ethiopia, licha ya kujidai mwezi Januari kwamba anastahili kupewa Tuzo ya Amani ya Nobel kwasababu  ya ""machango wake"" katika utatuzi wa mzozo wa mto Nile. ""Nimezuia kutokea kwa vita. Nimezuia vita mara kadhaa,"" alisema, muda mfupi baada ya Waziri Mkuu wa Ethiopia Abiy Ahmed kupewa tuzo hiyo. Matamshi ya Bw. Trump yalikuwa ya kutatanisha, lakini yalionekana kuashiria jitihada zake - za kuingilia kati mzozo huo kupitia ombi la Rais wa Misri  Abdel Fattah al-Sisi ambaye wakati mmoja aliripotiwa kumuita   ''Dekteta wake mpendwa''- kusuluhisha mzozo kuhushu bwawa la  Grand Renaissance linalojengwa na Ethiopia. Misri inaona bwawa hilo kama ""tishio kubwa"" kwa uhai wake hata kuliko Sudan. Ethiopia, kwa upenda mwingine inachukulia bwawa hilo kuwa na umuhimu mkubwa katika mahitaji yake ya kawa. Mchambuzi wa masala ya Upembe wa Afrika mwenye makao yake nchini Kenya Rashid Abdi amesema usuluhishi wa Marekani wa mzozo unaozunguka bwawa hilo umeongeza mvutano zaidi kati ya Misri na Ethiopia. ""Ethiopia inaimarisha usalama Katika eneo linalozunguka bwawa hili,"" Bw. Abiy alisema. ""Hatua yake ya ulinzi inajumuisha kutangaza eneo la Benishangul-Gumuz, ambalo bwawa hili lipo kuwa eneo ambalo anga zake  zinadhibitiwa, huku kukiwa na ripoti kwamba Ethiopia imeweka ulinzi mkali. Huenda inahofia shambulio la ndege kutoka Misri."" Alisema hii inamaanisha Bw. Trump alifeli kung'amua jinsi diplomasia inavyofanya kazi duniani. ""Ana dhana potofu kwamba anaweza kufikia mkataba kama hali inavyofanyika katika ulimwengu wa kibiashara. Kwa hivyo aliachia Hazina ya Marekani jukumu la majadiliano, wakati sera ya kigeni inatakiwa kuendeshwa na Wizara ya Mambo ya Nje. Matokeo yake yamezidisha hali kuwa mbaya zaidi,"" aliongeza Bw. Abdi. Marekani ililaumu Ethiopia kwa kutokuwa na fikra njema baada ya nchi hiyo kuendelea mbele na mpango wa kujaza maji bwawa hilo kabla ya hoja iliyoibuliwa na Misri na Sudan kuhusu mtiririko wa maji katika nchi zao kupata ufumbuzi, na kuamua kuipunguzia msaada wa thamani ya dola milioni 100- Licha ya kwamba Ethiopia ni mshirika muhimu kwa Marekani katika juhudu za kupambana na wanamgambo wa Kiislam katika eneo la Upembe wa Afrika. ""Ethiopia inahisi kusalitiwa na Marekani na sasa Trump anaonekana  kuwa na kiwango cha chuki na Waethopia wengi,"" Bw. Abdi alisema, akiongeza kuwa wanatumai Joe Biden atashinda uchaguzi wa urais wa  Novemba tarehe 3. W Gyude Moore, mwanazuoni wa ngazi ya juu wa masuala ya sera katika Kituo cha Maendeleo ya Kimataifa chenye makao yake nchini Marekani amesema hatua ya utawala wa Trump kupendelea Misri si wa kushangaza kwa sababu lengo lake kuu la kimataifa lilikuwa kuunganisha Israel na mataifa ya Kiarabu. Licha ya kwamba Misri imekuwa na mgogoro wa kidiplomasia kwa muda mrefu na Israel, utawala wa Trump hauna mpango wa kuvuruga mambo zaidi wakati inamhitaji Bw. Sisi kuisaidia kushawishi nchi zingine za Kiarabu kutambua Israel, Bw. Moore alisema. ""Kwa hivyo, utawala huo umekuwa sehemu ya mezzo wa bawl la Nile kwa kuegemea upande wa Misri,"" aliongeza. Lengo lake la kufanikisha uhusiano wa kidiplomasia kati ya Israel na nchi za Kiarabu pia ilichangia kuamua sera yake kwa Sudan, ambayo iliipatia Bw. Trump mapinduzi makubwa  ya kidiplomasia kwa kukubali kuregesha uhusiano wake na Israel wiki mbili kabla ya uchaguzi wa Marekani. Endapo Bw. Trump,atashinda mutual wa pili, anatarajiwa kuendelea kuishinikiza Ethiopia kutatua suala la Misri na Sudan kuhusu bwawa la Nile, na wakati duo huo kuhakikisha Sudan inaondolewa katika orodha ya Marekani nchi  ""zinazofadhili ugaidi"", kufungua njia kwa kupata msaada wa kiuchumi inayohitaji kwa dharura. Bw Moore amesema japo utawala wa Trump utahitaji kupongezwa ikiwa bunge la Marekani litaidhinisha kuondolewa kwa Sudan katika orodha ya ugaidi, uamuzi wake wa kuhusisha hatua hiyo na kutambuliwa kwa Israel itakuwa na Atari kwa serial ya Waziri Mkuu Abdalla Hamdok, ambayo iliingia madarakani mwaka jana baada ya kufurushwa kwa kiongozi wa muda mrefu wa nchi hiyo Omar al-Bashir. ""Suala la kurejesha uhusiano wa kidiplomasia na Israel limeleta mgawanyiko mkubwa katika jamii ya Wasudan. Huenda ikawa hoja itakayotikisa umoja wa nchi wakati serikali tayari inakabiliwa na changamoto za kiusalama na amani ambayo bado ni dhaifu,"" Bw. Moore aliongeza. Kwa Bw. Abdi, hofu yake zaidi kuhusu athari za sera za Trump kwa Afrika ilikuwa ni  ""vita vipya baridi"" kati ya Marekani na China. Mfano mmoja mzuri ni ukweli kwamba China imewekakambi yake  ya kwanza ya kijeshi nchini Djibouti, karibu na kambi ya Marekani inayotumiwa kwa mashambulizi ya angani dhidi ya wanamgambowa Kislamu nchini Somalia, ngome kuu katika oparesheni yake dhid ya ugaidi Afrika na Yemen..... Mvutano na China Kwa Bw. Abdi, hofu yake zaidi kuhusu athari za sera za Trump kwa Afrika ilikuwa ni  ""vita vipya baridi"" kati ya Marekani na China. Mfano mmoja mzuri ni ukweli kwamba China imewekakambi yake ya kwanza ya kijeshi nchini Djibouti, karibu na kambi ya Marekani inayotumiwa kwa mashambulizi ya angani dhidi ya wanamgambo wa Kislamu nchini Somalia, ngome kuu katika oparesheni yake dhid ya ugaidi Afrika na Yemen. ""Hii karibuni ndege za kivita za Marekani, zilikuwa zinakuja kutua. Wachina walifanyia majaribio kifaa ambacho kiliwafanya marubani wa Marekani kushindwa kuona pakutua. Ilikuwa na scheme katika sinema ya James Bond,"" Bw Abdi alisema. ""Chini ya utawala wa Trump, Marekani imekuwa mpinzani mkuu wa sera za China lakini China imeendelea kuonesha nguvu yake. Hali ambayo ni hatari katika eneo la Upembe wa Afrika,"" Bw. Abdi aliongeza. Kama sehemu ya juhudi za kabiliana na ushawishi wa ukuaji wa kiuchumi wa China katika bara hilo, utawala wa Trump ulibuni mpango, wa ustawi wa Afrika mwaka 2018 Kama kitovu cha sera zake barani humo. Aliongeza kuwa uwekezaji wa Marekani barani Afrika awali ilikuwa katika sekta ya mafuta na gesi lakini uwekezaji huo umeshuka vibaya kutokana na kukua kwa mfumo wa kuzalisha mafuta kutoka kwa miamba nchini Marekani. Utawala wa Trump ulitenga fedha za kufadhili makampuni yake mwaka 2019 ili zijiimarishe barani Afrika. ""Wanataka kuzipatia uwezo wa kifedha mashirika ya Marekani. Yamekuwa yakilalamika kwamba hayawezi kushindana na makampuni ya china yaliyo na fedha. Ukiangalia katika sekta ya Teknolojia ya Mawassiliano, karibu asilimia 70 ya uti wa mgongo wa teknolojia ya mawasiliano ya Afrika inahusishwa na China,"" Bw. Moore alisema. Utawala wa Trump pia umeamua kuondoa kipengee cha sheria ya Nafasi ya Ukuaji  wa Afrika itakapomalizika mwaka 2025. Ilikuwa sera ya Marekani Barani Afrika iliyowekwa  utawala wa Rais Bill Clinton, ambayo inazipatia nchi za Afrika nafasi ya kufikia soko la Marekani. Bw. Moore anasema utawala huo umejikita zaidi katika masuala ya kibiashara na tayari imeanza kufanya mazungumzo na Kenya - ambayo ni kitovu cha biashara katika kanda ya Afrika Mashariki ambako China imejenga miundo mbinu ya  bararbara ambayo Marekani inaamini ina lengo la kuunganisha njia za biashara zitakazoiwezesha nchi hiyo ya mara Asia kujiimarisha barani humo na pia kuwa na ushawishi mkubwa duniani. ''Utawala wa Trump unawake kufanya kazi na Kenya , ili baadaye itumie vigezo iliyotumia Kenya kufanya kazi na mataifa mengine ya Afrika,"" Bw. Moore alisema. ""Kenya imekubaliana na Marekani kwasababu ilitumia mkataba wa Agoa kwa manufaa yake na haitaki kupoteza nafasi ya kufanya biashara na nchi hiyo a,"" Bw. Moore alisema. Hii ni licha ya kuwa Kamishena wa Muungano wa Afrika wa kitengo cha biashara  Albert Muchanga kupendekeza haja ya majadiliano ya pamoja kwa ""sauti moja"" kufikia ''makubaliano kati ya Afrika na Marekani. Bw. Moore aid anasema uamuzi wa Marekani  huenda ukahujumu jitihada za Muungano wa Afrika kuimarisha kwa pamoja chumi za mataifa ya bara Afrka kwa lengo la kuifanya Afrika kuwa soko moja huru."	https://www.bbc.com/swahili/habari-54702011
religion	Temitope Balogun Joshua: Vifo vya wachungaji na wainjilisti wa televisheni na mitandao vilivyogusa mioyo ya wengi	"Vifo vya watu maarufu duniani vimekuwa vikigusa mioyo ya watu wengi, miongoni mwao ni viongozi wa kidini hususan wale wanaotumia televisheni au mtandao kufikisha huduma zao kwa hadhira. Katika makala haya tunawaangazia baadhi ya Wainjilisti wa televisheni na mtandao ambao vifo vyao viliigusa mioyo ya wengi. 1.Nabii TB Joshua Kifo cha Mchungaji  maarufu wa Nigeria Temitope Balogun Joshua, maarufu TB Joshua kilichotokea tarehe 5 Juni, 2021 ni cha hivi karibuni kilichowagusa wengi  duniani Bw Joshua ambaye alifariki akiwa na umri wa miaka 57, alikuwa maarufu kwa sababu tofauti. Miongoni mwa sababu hizo ni pamoja na ''miujiza'' aliyodaiwa kuifanya kama vile uponyaji, utajiri wake pamoja na ufuasi wa mamilioni ya watu barani Afrika na maeneo mengine ya duniani. Alikuwa na haiba ya kipekee na wengi waliamini kuwa  ''alitumwa'' na Mungu kwa ajili ya kutatua matatizo yao kupitia miujiza. Hatahivyo baadhi hawakuamini kuwa kweli alikuwa akifanya miujiza na baadhi walimuita ''mwanamazingaombwe'' na ''anayetumia uchawi'' badala ya miujiza ya Mungu. Kufuatia kifo chake maelfu ya wafuasi wake wamekita kambi kwenye makao makuu ya kanisa lake la Synagogue Church Of All Nations (SCOAN) kuomboleza kifo chake. 2.Mhubiri wa injili Billy Graham Kifo cha Mhubiri wa injili Billy Graham wa Marekani kilichotokea tarehe 21 Februari, 2018 kilikuwa ni pigo kubwa kwa wengi duniani. Billy Graham, aliyepata umaarufu mkubwa duniani katika karne ya 20 alifariki dunia akiwa na umri wa miaka 99. Graham, alianza kuhubiri jijini London Uingereza mnamo mwaka 1954, na alifahamika kwa sifa ya kukusanya maelfu ya watu kila mahali alipofanya mikutano ya hadhara ya injili tangu miaka ya 50 mpaka kifo chake. Afrika Mashariki, Graham aliwahi kuhubiri Tanzania, miaka 55 iliyopita, wakati nchi hiyo ikiitwa Tanganyika, ikiwa ni sehemu ya ziara yake ya Afrika miaka ya 1960. Takriban ""watu 40,000 walihudhuria mkutano huo wa siku moja, tarehe Feb 28. 1960"", kwa mujibu wa mtandao wa shirika lake. Mwaka 1949, alipata umaarufu wakati alihubiri kwa wiki nane kwenye hema kubwa huko Los Angeles. Wakati wa harakati za mashirika ya kupigania haki za binadamu, Graham aliibuka kuwa mkasoaji mkubwa wa ubaguzi wa rangi nchini Marekani. Kwa zaidi ya miaka 60 inakadiriwa kuwa alihubiri kwa jumla ya watu milioni 210. Mahubiri yake yalipendwa na wengi kutokana na haiba na mvuto kwa wafuasi wake. Zaidi ya mahubiri pia alifahamika kama Muinjilist ambaye aliheshimiwa si tu kwa wafuasi wake pekee, bali pia hata kwa watu wengine kutokana na haiba yake. 3.Reinhard Bonnke Sawa na Billy Graham, Kifo cha  Muinjilisti wa televisheni Reinhard Bonnke, Mchungaji na Muinjilisti aliyekuwa maarufu duniani nyoyo za mamilioni ya watu kote duniani, Bonnke MMarekani mwenye asili ya Ujerumani  ambaye alifariki akiwa na umri wa miaka 79 alifahamika kwa kuvutia umati wa watu kila mahali  alipokwenda. Katika taarifa iliiyotolewa na mke wake, Annie Bonnke kwenye ukurasa wake wa Facebook, alisema : Kifo cha mjumbe huyu wa Mungu kimetangazwa na Bw Bonnke amerejea kwa amani kwa Muumbaji wake mbinguni Kwa miaka 60 iliyopita, Bonnke alikuwa Muinjilisti kote duniani, hususan Afrika, ambako aliandaa mipango ya kuwafikia watu na alikubalika sana na wafuasi wake hasa nchini Nigeria. Miongoni mwa nchi za Afrika ambazo Bonnke alizitembelea ni pamoja na Nigeria, Kenya, na Zimbabwe. 4.Mchungaji Getrude Rwakatare Mchungaji Getrude Rwakatare kutoka Tanzania , ambaye alikuwa mchungaji mkuu wa Kanisa la Mlima wa Moto jijini Dar es Salaam na Mbunge wa Viti Maalumu nchini Tanzania aliaga dunia Aprili 20 jijini Dar es Salaam Tanzania. Bi Rwakatare alikuwa maarufu  kupendwa  na wafuasi wake kutokana na mtindo wa mvuto wa Mahubiri yake ambapo alichanganya na ucheshi na kutoa mifano halisi ya maisha. Mchungaji wa Kanisa la Mlima wa moto alipata umaarufu zaidi kwa  maombi yake ya kuwaombea watu wenza wao  katika kile alichokiita ''upepo wa kifulifuli'', kauli iliyoenea hata katika mataifa jirani kupitia video za mitandao ya kijamii zilizoonesha wanawake wakikimbilia madhabahu kuombewa ili wapate waume wa kuwaoa. Kwa mujibu wa familia yake, kifo chake kilisababishwa na shinikizo la damu na matatizo ya moyo. Siku moja baadaye, Spika wa Bunge Job Ndugai akatangaza kuwa mazishi yake yatasimamiwa na serikali na kuwa yatahudhuriwa na watu wasiozidi 10. 5.Mchungaji Mitimingi Usiku wa Mei 3,2020 hautasahaulika miongoni mwa wafuasi  na wapenzi wa   Mchungaji Maarufu wa Kanisa la Ghala la Chakula cha Uzima Peter Mitimingi aliyefariki dunia baada ya kuugua ghafla. Mitimingi  Kutoka Tanzania alikuwa maarufu kwa mahubiri yake ya mitandaoni nchini humo ambayo yalikuwa yakilenga nyanja mbalimbali za kimaisha kuanzia mahusiano, masomo mpaka ujasiriamali. Alikuwa na mvuto na haiba ya aina yake katika mahubiri yake. Alichanganya mahubiri na mifano iliyojaa mafunzo na ucheshi, jambo lililomfanya apendwe  na kufuatiliwa na hata wale ambao hawakuwa wafuasi wa kanisa lake  lake ambao walielezea  kuvutiwa na mafunzo yake kupitia mitandao ya kijamii kama vile YouTube. Pia alikuwa Mkurugenzi Mtendaji wa Huduma ya the Voice of Hope Ministry, Mshauri wa Saikolojia wa BLCCC. 6.Mchungaji Myles Munroe Mchungaji raia wa Bahamas Myles Munroe alifariki dunia katika ajali ya ndege mwaka 2004 alipokuwa akienda kwenye Mkutano wa dunia wa viongozi uliokuwa umeandaliwa na Shirika lake la Myles Munroe International. Alikuwa mmojawapo wa wachungaji waliokuwa na ufuasi mkubwa na kupendwa na watu mbali mbali duniani kutokana na Mahubiri yake hususan kwa jinsi alivyohusisha Biblia na maisha ya kawaida ya kila siku ya binadamu. ""Bila shaka alikuwa mmoja wa watu maarufu waliotambuliwa kidini kuwahi kuwa nao nchini mwetu,"" . ""Umaarufu wake kama balozi wa Huduma ya Kikristo uliambatana naye kokote alikosafiri  duniani , iwe ni katika  Caribbean, Marekani, Asia, Ulaya au Afrika'', alisema Waziri Mkuu wa Bahamas alipotangaza kifo chake. Mchungaji Myles Munroe, aliheshimika na kupendwa si tu na Wakristo bali pia viongozi wa kawaida nchini mwake na kote duniani kutokana na mafunzo yake ya uongozi kwa misingi ya kikristo na utu. Licha ya kwamba baadhi ya wachungaji hawa hawapo tena duniani, mahubiri yao yanaendelea kuishi na kusikilizwa na wengi  kupitia mitandao ya kijamii hususan YouTube."	https://www.bbc.com/swahili/habari-57423353
religion	Virusi vya corona: Papa ahimiza upatikanaji wa chanjo ya corona kwa wote	"Kiongozi wa kanisa katoloki duniani Papa Francis ametoa wito kwa viongozi duniani kuhakikisha chanjo ya corona inawafikia watu wote. Katika ujumbe wake wa siku ya Krismasi uliyowasilishwa mtandaoni kwa mara ya kwanza, Papa alitoa onyo dhidi ya kuweka ""kuta"" katika matibabu. Janga la corona mwaka huu lilimaanisha ujumbe wa kila mwaka wa Urbi et Orbi haukuwasilishwa kutoka kwenye roshani ya kwenye St Peter Basilica  kwa umati mkubwa wa watu, kama jadi. Badala yake Papa alizungumza katika chuma  kimoja ndani ya Vatican. Onyo la Papa Francis linakuja wakati kumekuwa na hofu nchi zilizo na uwezo mkubwa zinanunua dozi nyingi za chanjo hali ambayo itakuwa na athari kwa nchi masikini. ""Naomba Mwana wa Mungu awaguse viongozi wa kisiasa na mataifa katika ushirikiano wa kimataifa, kuanzia kwa huduma ya afya, ili kila mtu apate chanjo na tiba,"" alisema. ""Changamoto inayotukabili haijui mipaka, hatuwezi kuweka kuta. Sote tuko katika dau moja."" Papa amesema athari za mzozo wa kiafya zinaashiria umuhimu wa kuwa ulimwengu kuwa kitu kimoja kuliko ilivyokuwa hapo awali."	https://www.bbc.com/swahili/habari-55446408
sports	Tetesi za soka Ulaya Ijumaa 15.07.2022	"Barcelona wamemsajili fowadi wa Brazil Raphinha kutoka Leeds United kwa mkataba wa thamani ya hadi £55m. Fowadi huyo wa Brazil mwenye umri wa miaka 25 alitambulishwa kwa mashabiki katika uwanja wa mazoezi wa klabu hiyo ya Catalan siku ya Ijumaa. Raphinha, ambaye alijiunga na Leeds kutoka Rennes ya Ufaransa kwa £17m mwaka 2020, alicheza mechi 65 za Premier League katika klabu hiyo ya Yorkshire, akifunga mabao 17 na kutoa asisti 12. ""Ni ndoto iliyotimia tangu nikiwa mtoto,"" Raphinha aliiambia Barca TV. Wakala wa Frenkie de Jong ameiambia Manchester United kiungo huyo wa kati wa Uholanzi, 25, yuko tayari kuondoka Barcelona lakini hataki kuhamia Old Trafford. (Sport - In Spanish) Barcelona wamemwambia De Jong kuwa wanataka aondoke katika klabu hiyo na kujiunga na Manchester United. (The Athletic) Barca wanafikiria kumuacha De Jong nje ya kikosi kwenye ziara yao ya Marekani kwa nia ya kumfanya akubali kuhamia Red Devils. (Sport - In Spanish) Mchezaji wa Manchester United Cristiano Ronaldo anatazamiwa kukataa ofa nono ya kujiunga na klabu moja ya Saudi Arabia, huku Bayern Munich na Atletico Madrid zikimhitaji mshambuliaji huyo wa Ureno, 37. (ESPN) Juventus wamewasiliana na Arsenal kuhusu kumsajili mlinzi wa Brazil Gabriel Magalhaes, 24, kuchukua nafasi ya mlinzi wa Uholanzi Matthijs de Ligt, 22, ambaye anatarajiwa kujiunga na Bayern Munich. (Independent) Mlinzi wa kulia wa wachezaji wa chini ya miaka 21 wa England Djed Spence, 21, anatarajiwa kukamilisha uhamisho wake wa muda mrefu kutoka Middlesbrough hadi Tottenham Hotspur na ada ya takriban £12m ikiwa imekubaliwa. (Times) Barcelona wamehusishwa na kutaka kumnunua kiungo wa kati wa timu ya taifa ya England chini ya miaka 19 Carney Chukwuemeka, 18, ambaye amebakiza mwaka mmoja katika mkataba wake wa Aston Villa. (Mundo Deportivo) Arsenal wanashughulikia mpango wa kumsaini beki wa kushoto wa Ukraine Oleksandr Zinchenko, 25, kutoka Manchester City. (Athletic) Arsenal pia inatafuta chaguo la kumsajili beki wa kushoto wa Uhispania Sergio Gomez, 21, kutoka Anderlecht. Ikiwa watamleta Zinchenko au Gomez basi Nuno Tavares anaweza kuondoka, huku Marseille ikimtaka mlinzi huyo wa kushoto wa Ureno mwenye umri wa miaka 22. (Fabrizio Romano, Twitter) Leeds United wanakaribia kuafikiana kuhusu mkataba wa euro 25m (£21m) na Paris St-Germain ili kumsajili mshambuliaji Mfaransa Arnaud Kalimuendo, 20. (90min). Beki wa Everton Muingereza Jarrad Branthwaite, 20, atajiunga na PSV Eindhoven kwa mkopo wa msimu mzima. (Guardian) Ajax wametoa ofa kwa mlinzi wa Rangers wa Nigeria Calvin Bassey, 22, huku klabu za Ligi ya Premia zikiwemo Brighton zikiwa na nia ya kutaka kumnunua. (Mail) Mazungumzo yanaendelea kati ya Arsenal na wawakilishi wa kiungo wa kati wa Leicester na Ubelgiji Youri Tielemans, 25. (Football London) Arsenal pia wanavutiwa na Lucas Paqueta wa Lyon, lakini bado hawajawasilisha ofa kwa kiungo huyo wa kati wa Brazil, 24. (Media Foot - in French) Everton wanasalia kwenye mazungumzo na Wolves kuhusu kumsajili kiungo wa kati Muingereza Morgan Gibbs-White, 22, baada ya dau la pauni milioni 25 kukataliwa wiki iliyopita. (Sky Sports) Newcastle United wanaangalia malengo tofauti baada ya kukata tamaa kumsajili mshambuliaji wa Real Sociedad na Sweden Alexander Isak, 22, na winga wa Ufaransa Moussa Diaby, 23, kutoka Bayer Leverkusen, kwa sababu ya ada na mahitaji ya mishahara. (Telegraph) Winga wa Bayern Munich na Ujerumani Leroy Sane, 26, ametolewa ofa kwa Real Madrid. (Marca) Paris St-Germain wanavutiwa na mshambuliaji wa Benfica Mreno Goncalo Ramos, 21, na mshambuliaji wa Reims Mfaransa Hugo Ekitike, 20. (Fabrizio Romano, Twitter) PSG pia wanataka kumsajili kiungo wa kati wa Ufaransa Khephren Thuram, 21, mtoto wa gwiji wa Ufaransa Lilian Thuram, kutoka Nice. (L'Equipe) West Ham wametoa ofa ya pauni milioni 33.9 kwa Sassuolo euro 40m kwa ajili ya mshambuliaji wa Italia Gianluca Scamacca, 23, wakati PSG wametoa ofa ya euro 35m (£29.7m). (Fabrizio Romano, Twitter) AC Milan wanajiandaa kumpa winga wa Ureno Rafael Leao kandarasi mpya ya muda mrefu kwani wanasita kumuuza mchezaji huyo mwenye umri wa miaka 23 kwa Chelsea kwa bei ya chini ya pauni milioni 127. (Mail) Kiungo wa kati wa zamani wa Uhispania Cesc Fabregas, 35, anatazamiwa kusajiliwa na klabu ya Serie B ya Italia Como baada ya kuondoka Monaco. (Gianluca di Marzio) Southampton na Leicester wanavutiwa na mlinzi wa kati wa Uingereza Levi Colwill, ambaye msimu uliopita alicheza kwa mkopo Huddersfield. Mchezaji huyo mwenye umri wa miaka 19 hajaomba uhamisho wa kudumu kutoka Chelsea lakini anatafuta ufafanuzi kuhusu mustakabali wake wa muda mrefu. (CBS Sports, Twitter) Mazungumzo yanaendelea kati ya Nottingham Forest na Huddersfield kuhusu kiungo Lewis O'Brien, 23, na beki wa kushoto Harry Toffolo, 26, huku Forest aliyepandishwa daraja akiwa amewasilisha ombi kwa wachezaji wawili wa Uingereza. (Football Insider) Beki wa kati wa Marekani, Auston Trusty anakaribia kuhamia Birmingham City kwa mkopo atakapotua Arsenal. The Gunners walimsajili mchezaji huyo mwenye umri wa miaka 23 mwezi Januari lakini akabaki na Colorado Rapids kwa mkopo hadi msimu huu wa joto. (Dakika 90)"	https://www.bbc.com/swahili/articles/c97375rd7j0o
technology	Facebook kuhakiki maudhui yanayochapishwa kwa lugha za kiafrika kupambana na taarifa za urongo	"Mtandao wa kijamii wa Facebook, kwa ushirikiano na shirika la kuhakiki taarifa la Africa Check, umeanza mpango wa kufuatilia taarifa bandia zinazochapishwa katika mtandao huo kwa kutumia lugha za kiasili za kiafrika. Mpango huo uliozinduliwa mwaka jana katika eneo la Kusini mwa Jangwa la Sahara barani Afrika, sasa utajumuisha uhakiki wa lugha za Yoruba, Igbo, Swahili, Wolof, Afrikaans, Zulu, Setswana na Sotho. Taarifa zitakazosadikiwa kuwa  ghushi zitadhibitiwa hali ambayo itahakikisha haziwafikii watumiaji wengu wa mtandao huo ili zisisambazwe kwa urahisi. Facebook inasema kuwa inategemea mrejesho kutoka kwa watumiaji wake kudhibiti taarifa bandia inapochambua uhalisia wa taarifa husika. Mtandao huo wa kijamii wa umekuwa ukilamiwa vikali wa kusambaza taarika ghushi na kauli za uchochezi na chuki. Barani Afrika pekee zaidi ya watu milioni 130 wanatumia mtandao wa Facebook. Hivi karibuni Facebook iliunda mfumo mpya unaowalenga watu wanaoweka matangazo ya uongo kwenye mtandao huo. Mfumo huo umekuja baada ya Martin Lewis, mwanzilishi wa tovuti ya Money Saving Expert, kushtakiwa baada ya jina na picha yake kutumika kwenye matangazo bandia kwenye ukurasa wa Facebook. Facebook iliamua kuchangia kiasi cha pauni milioni 3 kwa ajili ya kutengeneza programu ya kupambana na wadanganyifu nchini Uingereza. Mtandao huo  pia ulichapisha orodha ya mabilioni ya akaunti feki ilizochukulia hatua kati ya  mwezi Oktoba 2018 na  Machi 2019. Katika kipindi hicho cha miezi sita, Facebook ilifunga zaidi ya akaunti bilioni tatu feki - idadi ambayo inasema ni kubwa zaidi kuwahi kufungwa. Zaidi ya ujumbe milioni saba za""chuki"" pia zilitolewa katika mtandao huo wa kijami. Kwa mara ya kwanza, Facebook pia iliripoti kuwa baadhi ya watumiaji wa mtandao huo ambao ujumbe wao ulifutwa wamekata rufaa na kuongeza kuwa zingine zilirudishwa baada ya uchunguzi wa kina. Mwanzilishi wa mtandao huo Mark Zuckerberg aliwakosoa baadhi ya watu wale wanaopendekeza kampuni hiyo ivunjiliwe mbali, akiongeza kuwa wanafanya kila wawezalo kukabiliana na changamoto zinazoibuka. ""Sidhani suluhisho ni kuvunjilia mbali kampuni kwasababu tunashughulikia [tatizo hilo],"" Zuckerberg alisema. Kwa sasa Taasisi ya kujitolea ya Citizens Advice imebuni laini ya simu ili iweze kuwasaidia watu wanapokutana na wadanganyifu mitandaoni-si tu kwa matangazo. Citizens Advice imeainisha viashiria vitakavyojulisha kuwa matangazo ni bandia Ndani ya Facebook, timu ya watu wenye ujuzi imeundwa kwa ajili ya kuchunguza matangazo yaliyoripotiwa kwa kutumia mfumo huu mpya. Kuanzia tarehe 16 mwezi Julai, watumiaji wa Facebook nchini Uingereza wameweza kubofya sehemu yenye madoa matatu kwenye ukingo wa kila tangazo, ili kuweza kuripoti matangazo wanayohisi ni ya udanganyifu. Mamilioni ya watu wanajua kubaini matangazo bandia wakiyaona. Na mamilioni hawajui, hivyo wataalamu wanashauri kuyatambua kwa kutumia mfumo mpya wa kuripoti kwenye Facebook, na kuwalinda wale wasiojua."	https://www.bbc.com/swahili/habari-49350745
religion	Zifahamu haki walizonazo wanaohukumiwa kifo duniani	"Mfungwa anayesubiri kunyongwa John Ramirez  hataki kufa peke yake, anataka kufarijiwa na mkono wa mchungaji wakati anakufa. Lakini ombi hilo lilikataliwa na Idara ya  haki za wahalifu ya Texas na sasa muda wake wa mwisho wa maisha yale utakuwa katika mikono tofauti- Mahakama ya juu zaidi ya Marekani. John Ramirez  mweney umri wa miaka  37-ambaye ni mwanajeshi wa zamani wa kikosi cha majini, alihukumiwa kifo kwa wizi wa uporaji na kumuumiza mfanyakazi wa duka mwaka 2004,  alisema ""sala, wimbo na kuguswa''  ni sehemu muhimu katika imani yake ya Ukristo. Alihisi kwamba ibada yake ya mwisho inayosomwa na Mchungaji wa kanisa la Kibabtisti ni haki yake, lakini maafisa wa Texas hawakujali madai yake. Walisema kuwa alikuwa anapoteza muda kwa lengo la kuchelewesha kuuawa kwake na kuendesha mchakato kwa ""mchezo game kurejesha suala hilo ili kuchelewesha hukumu "". Aliwashitaki, akidai ukiukaji wa  sheria iliyorekebishwa ya uhuru wa dini, na majaji walikubali kusikiliza malalamiko yake, wakaahirisha tarehe aliyopangiwa kuuawa  Ramirez ambayo ilikuwa ni tarehe 8 Septemba hadi baada ya kusikilizwa kwa kesi yake Jumanne. Utekelezwaji wa hukumu ya kifo ya Bw Ramirez ni ya tatu kuahirishwa  na Mahakama ya juu katika kipindi cha miaka mitatu kuhusiana na kama kweli, washauri wa kidini wanaruhusiwa kuwepo wakati wafungwa waliohukumiwa kifo wanapouliwa. Mwaka  2019 kulikuwa na ukosoaji wa umma baada ya mfungwa Muislamu kuomba awe  kuwa na imam wakati anauliwa akakataliwa lakini ombi sawa na hilo lilipotoka kwa Mbudha mwezi mmoja tu baadaye lilikubaliwa. Lakini makabiliano kuhusu kuwa na kiongozi wa kidini -na haki nyingine- katika wakati wa kifo si kwa Marekani pekee. Kote duniani, nchi ambako hukumu ya kifo inaruhusiwa, mazungumzo magumu yamekuwa yakifanyika kuhusu ni nini kinachochukuliwa kama jambo linalokubalia-na mamlaka mara nyingi hawatekelezi mambo hayo kwa usahihi. Nchini  Japan, wafungwa wawili wanaosubiri kuuawa wiki iliyopita walichukua hatua ya kisheria baada ya kuambiwa kuwa watanyongwa simu moja. Huku, wafungwa hufahamishwa saa kadhaa kabla ya kunyongwa, lakini sasa makundi ya kutetea haki za binadamu yanasema kuwafahamisha wafungwa kuhusu kifo chao kabala ya saa chache ni  ""unyama wa hali ya juu "" na huathiri afya yao ya akili. Wanaume hao waliwasilisha kesi yao katika mahakama ya wilaya katika jiji la Osaka Alhamisi iliyopita, katika kile kinachoaminiwa kuwa ni kesi ya kwanza ya aina hiyo, wakidai kuwa kufahamishwa haraka kuhusu mauaji yao haiwaandai kiakili  na kutafakari kuhusu mwisho wa maisha yao. Ni mauji ya siri yanayosababisha upinzani wa kimataifa  dhidi ya  Iran. Katika kesi za mauji ya Iran ambapo hukumu hutolewa  kwa qisas (kunyongwa), ambapo wanafamilia wa muathiriwa huhamasishwa kutekeleza wenyewe mauaji ya mtu wao. Wanaweza pia kumpa nafuu mkosaji  anapokuwa katika chumba cha kuuawa - n ani hili, lililopelekea hadithi ya mama muombolezaji ambaye, alipomtizama mwanaume aliyemuua mtoto wake wa kike akiwa amesimama naye na Kamba shingoni mwake, aliamua kumsamehena kuondoa kama shingoni mwake. Mwanamke huyo na mama wa muuaji wa muuaji hatimaye walikumbatiana mbele ya umati wa watu waliokuwa wamekusanyika kushuhudia kunyongwa kwa mhalifu. Kulingana na sheria ya Iran, jopo la mawakili wawakilishi mshukiwa linapaswa kuundwandani ya saa  48, lakini wanakampeni wanasema hii haifanyiki kila mara, hususan kwa kesi zinazohusiana na siasa na usalama. Wakati huo huo, katika Singapore hofu zinatolewa juu ya mauaji ya mwanume mwenye  mwenye kipimo cha akili- IQ cha 69, kiwango ambacho kinatambuliwa kama kiashirio cha ulemavu wa akili. Nagaenthran Dharmalingam  alikamatwa katika mwaka  2009 kwa kuleta gramu  42.7 (1.5 ounces) za mihadarati aina ya  heroin nchini  Singapore na alikuwa anasubiri kunyongwa Jumatano asubuhi, lakini hii imeibua hali ya kutonyamaza katika kisiwa hicho ambako uungaji mkono wa adhabu ya kifo bado ni wa kiwango cha juu. PICHA: Mawakili wa Dharmalingam na makundi ya kutetea haki za wanapambana kunusuru maisha yake, wakisema Singapore inakiukasheria ya kimataifa kwa kumuua mtu mwenye ulemavu wa akili. Wamewasilisha maombi yote ya kisheria na maombi kwa rais kwa ajili ya kumuombea msahamaha lakini hayakufanikiwa. Lakini serikali ya  Singapore imeendelea kushikilia msimamo wake, ikisema kuwa mwanaume huyo mwenye umri wa miaka 33 ""alielewa wazi matendo aliyo yafanya na hakupoteza maana ya hukumu ya  usahihi na makosa ya kile alichokuwa akikifanya "". Hasira pia imeibuka kuhusiana na mchato wa hukumu ya kifo nchini Misri. Ingawa sheria yan chi ya Mtoto inasema kuwa watoto wote waliokiuka sheria yan chi hawata''hukumiwa kiofo, kufungwa maisha, au kutumikishwa kazi  za lazima "",  ripoti ya Reprieve (kikundi cha kimataifa cha kampeni kinachoongozwa na mawakili wa kimataifa)  inasema kwamba walau watoto 17 wamehukumiwa kifo tangu mwaka 2011. Waendesha mashitaka wanasema, Reprieve, wanatumia mianya iliyopo kuwaweka watoto mbele ya mahakama za watu wazima kwa ajili ya kesi, kwasababu sheria huwaruhusu wenye zaidi ya miaka 15 wakati mshitakiwa mwenza anapokuwa mtu mzima, kushitakiwa pamoja naye. Wakati Mahakama ya juu zaidi ya Marekani wiki hii itakapotoa uamuzi kuhsuu kesi ya Ramirez, itaombwa kuzungumzia juu ya jinsi ya kumuua mtu katika njia ambayo haikiuki hali zake za kidini. Lakini hali ya wasi wasi baina ya misingi ya utu na heshima ya  binadamu na utekelezwaji wa hukumu ya kifo ni kinyume na hayo-na ndio inayotekelezwa  kote duniani. Bilas haka utageuka kuwa mjadala mkubwa kuhusu haki za wanaume na wanawake wanaokabiliwa na hukumu ya kifo."	https://www.bbc.com/swahili/habari-59234350
sports	Tetesi za soka Ulaya Jumanne tarehe 17.11.2020: Sancho, Ramos, Mbappe, Neymar, Milik, Henderson, Mustafi, Traore	Manchester United bado wanamtaka winga wa  Borussia Dortmund na  England Jadon Sancho na wanajaribu pia kusaini mkataba  wa kumleta kijana huyo mwenye umri wa miaka 20 kabla ya mshindano ya  michuano ya mwaka ujao ya  kombe la Ulaya -European Championships. (90 min) Paris St-Germain  watafanya dau kwa ajili ya mlinzi wa  Real Madrid na Uhispania  Sergio Ramos. Ramos mwenye umri wa miaka 34- Januari yuko huku wakifanya  mazungumzo na klabu kuanzia tarehe mosi. (AS) PSG  pia wanajaribu kuongeza mikataba ya  Mfaransa Kylian Mbappe, 21, na mshambuliaji Mbrazil Neymar, 28. (Goal) Everton na Tottenham kwa pamoja zinataka kumsaini mshambuliaji wa timu ya Napoli Mpoland Arkadiusz Milik na kijana huyu mwanye umri wa miaka  26-anaweza kupatikana kwa pauni milioni 10 tu katika kipindi cha dirisha la uhamisho wa wachezaji mwezi wa Januari . (Sun) Celtic  wanataka kumsaini mlinda lango wa  Manchester United  na England  Dean Henderson, 23, kwa mkataba wa mkopo mwezi Januari. (90 min) Barcelona wanaangalia uwezekano wa kumchukua beki wa Arsenal na Ujerumani  Shkodran Mustafi. Kiungo wa safu ya mbele  Wolves na Uhispania   Adama Traore, 24, anaamini kuwa hajakubaliwa kuanza kucheza mechi kwashababu amekataa kurefusha mkataba wake katika Wolves. Mkataba wake wa sasa unaendelea hadi  2023. (The Athletic) Kijana huyo mwenye umri wa miaka 28-yni chaguo la pili la Barca kama hawataweza kumsaini mlinzi wa Chelsea  Antonio Rudiger. (Express) Beki wa zamani wa  Chelsea na  England John Terry, 39, ni mmoja wa watu wanaoweza kuchukua kazi mpya ya umeneja wa timu ya  Derby County  . (Mail) Manchester United wamekuwa wakihusishwa na beki wa  Sporting Braga  Mreno  David Carmo, 20. (The Athletic - subscription required) Chelsea wameazimia kuwauza wachezaji ili kudhamini  gharama ya kuhama kwa kiungo wa kati wa England ya  pauni milioni  67 anayehamia  West  -Declan Rice, 21. (Express) Meneja wa Ufaransa  Didier Deschamps anasema  Olivier Giroud anapaswa kuhama  Chelsea kama mshambuliaji huyo mwenye umri wa miaka 34-iwapo atataka kulinda nafasi yake katika kikosi cha  kimataifa. (Sun) Leicester  wameanzisha mazungumzo na beki wa Ireland Kaskazini Jonny Evans, 32, kuhusu mkataba mpya. (The Athletic) Barcelona  wako tayari kuwauza wachezaji wanne mwezi Januari   - kiungo wa wa safu ya nyuma-kushoto Muhispania   Junior Firpo, 24, kiungo wa kati Mfaransa   Samuel Umtiti, 26,  Mbrazil Matheus Fernandes, 22, na kiungo wa mashambulizi Mdenmark  Martin Braithwaite, 29. (Sport) Timu ya ligi ya Australia   Melbourne Victory inatakla kumsaini mshambuliaji Rudy Gestede, mwenye umri wa miaka 312 kutoka Benin ambaye zwali alicheza mchezo mzuri katika klabu za  Cardiff, Blackburn, Aston Villa na Middlesbrough. (The Age)	https://www.bbc.com/swahili/habari-54969815
sports	Tetesi za soka Ulaya Ijumaa 24.06.2022	"Bayern Munich wanaweza kumnunua Ronaldo ikiwa Lewandowski atawaacha msimu huu wa joto. Wakala wa zamani wa Neymar anasema mshambuliaji huyo wa Brazil mwenye umri wa miaka 30 ana ndoto ya kuwa mshindi wa Ligi ya Mabingwa akiwa na Paris St-Germain na ""hatakoma hadi aifanikishe."" (Goal - in Spanish) Kiungo wa kati wa Denmark Christian Eriksen, 30, anaamua kama atajiunga na Manchester United au abaki Brentford. (Sky Sports) Chelsea itachuana na Manchester United kumnunua winga wa Ajax na Brazil Antony baada ya kufanya mazungumzo na wawakilishi wa mchezaji huyo mwenye umri wa miaka 22. (Football365) Barcelona hatimaye wamewasilisha ombi la kumnunua mshambuliaji wa Bayern Munich na Poland Robert Lewandowski, 33, ambalo lina thamani ya hadi £34m (euro milioni 40).  (Telegraph - subscription required) Nahodha wa Ureno Cristiano Ronaldo, 37, anaripotiwa kuwa na wasiwasi kuhusu biashara ya uhamisho ya Manchester United chini ya meneja mpya Erik ten Hag na anafikiria kuhama Old Trafford. (Record - in Portuguese) Kiungo wa kati wa Manchester United na Ufaransa Paul Pogba, 29, ana makubaliano kimsingi ya kujiunga na Juventus kwa uhamisho wa bila malipo.  (Sky Italia - in Italian) Manchester United, Chelsea na Tottenham wanachunguza uwezekano wa kumsajili winga wa Atletico Madrid na Ubelgiji Yannick Carrasco, 28, msimu huu baada ya maelezo ya kipengele chake cha kuachiliwa kwa euro milioni 60 (£51.5m) kuibuka. (AS - in Spanish) Kiungo wa kati wa Ufaransa Adrien Rabiot anataka kuondoka Juventus na kujiunga na klabu ya Premier League. Mchezaji huyo mwenye umri wa miaka 27, ambaye amebakiza mwaka mmoja kwenye kandarasi yake, atapatikana kwa kati ya euro milioni 15-20 (£13-17m). (Telegraph - subscription required) Chelsea wanavutiwa na  nyota wa  Juventus mwenye umri wa miaka 22 na beki wa kati wa Uholanzi Matthijs de Ligt. (Sky Italia) Lyon wamehamia kumsajili Tyrell Malacia anayelengwa na Manchester United. Beki huyo wa kushoto wa kimataifa wa Uholanzi mwenye umri wa miaka 22 kwa sasa anachezea Feyenoord(Metro) Leicester City wanaweza kumnunua kiungo wa kati wa Rennes Mfaransa Benjamin Bourigeaud, huku mchezaji huyo mwenye umri wa miaka 28 akiwa na uwezekano wa kuwagharimu Foxes kwa ada ya pauni milioni 8. (Jeunes Footeux - in French) AC Milan wanafikiria kumsajili kiungo wa kati wa Aston Villa Douglas Luiz, na maajenti wa Mbrazil huyo mwenye umri wa miaka 24 wamesafiri katika klabu hiyo ya Italia. . (TuttoMercatoWeb - in Italian) Marseille wanataka kumsajili mlinzi wa Ureno Nuno Tavares, 22, kwa mkopo na Arsenal watafikiria uhamisho huo ikiwa wanaweza kuajiri katika nafasi hiyo.  (The Athletic)"	https://www.bbc.com/swahili/articles/c28xzyxvnzzo
business	Ndege ya Urusi yalazimika kutua kwa dharura baada ya kugongana kundi la ndege	"Ndege ya abiria ya Urusi imelazimika kutua kwa dharura kwenye shamba la mahindi karibu na jiji la  Moscow baada ya kugonga kundi la ndege. Watu ishirini na watatu wamejeruhiwa katika tukio hilo, ambalo limesababisha ndege kutua huku injini yake ikiwa imezima na gia yake kutua ikirudi nyuma, wamesema maafisa wa afya. Ndege hiyo  Ural Airlines Airbus 321  ilikuwa ikisafiri kuelekea katika eneo la  Simferopol Crimea ilipogonga kundi la ndege muda mfupi baada ya kuondoka uwanjani , hali iliyovuruga utendaji wa injini yake. Vyombo vya habari vya taifa la Urusi  vimetaja kutua kwa ndege hiyo kama  ""muujiza wa eneo la  Ramensk"". Maafisa wa ndege hiyo wamesema ndege imeharibika sana na haiwezi kupaa  tena.  Uchunguzi rasmi juu ya ajali hiyo unaendelea. Ndege hiyo ilikwa na abiria 233  na wahudumu ndani yake wakati ndege waliporipotiwa kuingia ndani ya injini na rubani wake akaamua kutua mara moja. Abiria mmoja ambaye hakutajwa jina lake ameiambia televisheni ya taifa kuwa ndege ilianza kuyumba kwa hali ilisiyo ya kawaida baada ya kuondoka uwanjani. ""Sekunde tano baadae, taa za upande wa kulia za ndege zikaanza kuwaka na kuzima  na kulikuwa na harufu ya kuungua.  halafu tukatua na kila mtu akatimua mbio kwenda mbali ,"" alisema. Shirika la usafiri wa ndege la Rosaviatsia limesema kuwa ndege hiyo ilitua katika sahamba la mahindi yapata kilomita moja (maili 0.62 ) kutoka kwenye njia yake kwenye uwanja wa kimataifa Zhukovsky , huku injini yake ikiwa imezima na breki zake za kutua  zikiwa zimerudi nyuma. Wasafiri walitolewa kutoka kwenye ndege, huku baadhi wakipelekwa hospitalini kwa matibabu na wengine wakiongozwa kuelekea kwenye uwanja wa ndege. Wizara ya afya imesema kuwa watoto watano walikuwa miongoni mwa wasafiri waliolazwa kufuatia ajali hiyo.. Wale waliojeruhiwa katika mkasa huo walichukuliwa kama watu wenye ""hali mbaya na hali ya kawaida "",imesema. Mkurugenzi Mkuu wa kampuni ya ndege ya Ural Airlines Kirill Skuratov amewaambia waandishi wa habari kuwa wasafiri waliotaka kuendelea na safari yao watawekwa kwenye ndege mbadala  baada ya kufanyiwa uchunguzi wa kimatibabu. Vyombo vya habari vya Urusi vimelinganisha tukio hilo na tukio la safari ya ndege ya Marekani-US Airways  iliyolazimika kutua kwa dharura katika mto  Hudson muda mfupi baada ya kupaa mnamo mwaka  2009. Migongano baina ya ndege na  ndege ni jambo la kawaida  katika safari za anga , huku maelfu ya ajali hizo zikitokea nchini Marekani pekee. Hata hivyo, ni nadra kusababisha ajali au kusababisha uharibifu kwenye ndege"	https://www.bbc.com/swahili/habari-49357997
business	Zimbabwe: Taifa ambalo fedha za waliostaafu zinatoweka	"Wanandoa Teddie na Vesta walidhani wataishi maisha mazuri yenye hadhi watakapostaafu. Teddy mwenye umri wa miaka 85, na alifanya kazi ya usafi na kampuni moja kwa miaka 46  na baadae akapandishwa cheo kuwahudumia wageni katika kampuni hiyo. Vesta anasema kuongezeka kwa mfumko wa bei umewapora fedha zao za kustaafu. Mwaka mmoja uliopita thamani ya malipo ya uzeeni ya Bw. Teddie ilikuwa $80 (£66), lakini sasa ni dola 10. ""Nasikitika sana nikimuona mume wangu mpenzi akikaa mahali pamoja kuanzia asubuhi hadi jioni,"" Vesta aliiambia BBC. ""Ningelipendelea kumpatia ndizi, chungwa ama kinywaji baridi. Lakini hatuna uwezo. Ndizi ni $0.40."" Dalili za uchumi unaoporomoka inaonekana kila mahali. Katika maduka makubwa ya jumla ambayo yalikuwa na wateja wengi siku hizi yanapata wateja wachache sana na baadhi yao wanatafakari wanunue nini waache nini. Bei ya bidha za kawaida kama sukari na mafuta ya kupikia imepanda kwa 200% katika kipindi cha miezi 12 hadi Juni, kwa mujibu wa takwimu rasmi. Sawa na gharama ya huduma ya afya. Huku hayo yakijiri bei ya mkate imepanda karibu mara tano kutoka mwezi Aprili. Kufikia mwezi wa Juni  2019, mfumko wa bei ulikuwa umegonga 98%. Mwezi Julai, sarafu ya dolla ya Zimbabwe ilizinduliwa baada ya miongo kadhaa ya kutumia dolla ya Marekani na sarafu zingine za kimataifa. Mfumko wa bei ya kila mwaka ilingezeka hadi 176%. Thamani ya sarafu ya Zimbabwe imeendelea kushuka lakini serikali imepiga marufuku kuchapishwa kwa takwimu ya mfumko wa bei ikitaja madai ya kubadilishwa kwa sarafu ya nchi. Mzozo wa hivi punde wa kiuchumi unakuja wakati ambapo rais wa Zimbabwe Emmerson Mnangagwa anaadhimisha mwaka mmoja uongozini tangu alipochaguliwa kuongoza taifa hilo. Robert Mugabe alitolewa madarakani baada ya mshirika wake wa karibu kumpindua kupita usaidizi wa wanajeshi mwezi Novemba mwaka 2017. Uchaguzi uliandaliwa tarehe 30 mwezi Julai mwaka ulliofuata. Rais Mnangagwa ametaja enzi yake ya utawala kama ""Ukombozi wa pili"" - akiangazia kufufua uchumi, kuimaraisha demokrasia na kubadilisha sera kali zilizowekwa na mtangulizi wake. Awali Wazimbabwe walimuamini. Walikuwa na matumaini baada ya kufanikiwa kumuondoa madarakani Bw. Mugabe ataweza kuwashawishi wawekezaji warejee nchini humo,ili kusaidia biashara zilizodorora lakini hayo hayakutimia Kumekuwa na uhaba wa wa mafuta  na serikali inasema haina sarafu za kigenu kuyanunua na kuanzisha mpango wa kutoa umeme kwa mgao. Mamlaka pia inalaumu mitambo ya umeme iliyochakaa, mapato ya chi yanayotokana na huduma za umeme pamoja na ukame wa miaka 40 ambayo inatishia kusambaratisha mtambo mkubwa wa kuzalisha umeme katika eneo la Kariba. Sauti za mara kwa mara za mitambo ya jenreta imekuwa jambo la kawaida mijini huku wafanyibiashara wa -nguo, hoteli, na maduka ya jumla wakijitahidi kundelea mbele na maisha licha ya bei yamafuta kuongezeka mara saba tangu mwezi Januari mwaka huu. Hali hiyo imewafanya kuongeza bei ya bidhaa zaoili kukabiliana na athari za mfumko wa bei. 'Hakuna suluhisho la haraka' Wawakilishi wa biashara wanasema kupotea kwa nguvu za  umeme wakati mwingine kwa hadi saa 18 kwa siku, kumeifanya nchi kupoteza ushuru wa dola milioni 200 swa na (£165m). Waziri mpya wa kawi Fortune Chasi anaamni hakuna suluhisho la haraka la kukabiliana na changamoto hiyo Licha gharama ya kuzalisha umeme hivi karibuni kupandishwa kwa 300%, huduma za umeme zinatolewa na serikali kwa bei ya chini zaidi. Zesa, ambalo ni shirika la kitaifa la umeme halina fedha kila wakati. ""Ghadabu ya wananchi inaelewekana na ipo haja kubuni njia mbadala ya kukabiliana na tatizo hili,"" Bw. Chasi aliiambia BBC. ""Tumekuwa tukiomba watu walipe bili zao za umeme kwa muda uliowekwa: Zesa linadai wateja wake dola bilioni 1.2. ""Watu kutoka kila sekta ya nchi wanadaiwa na Zesa."" Wachambuzi wa masuala ya kiuchumi wanasema mfumko wa bei utaandelea kushudiwa nchini humo. Uzalishaji wa ndani bado uko chini hali inayosababisha utegemezi wa bidhaa kutoka nje wakati kuna uhaba wa sarafu za kigeni. Gharama ya kundesha serikali inaendelea kuwa juu hali ambayo pia inawafanya waekezaji kutilia shaka ikiwa biashara zao zitakuwa salama. Mamla nchini humo imebuni njia kadha za kubana matumizi- ikiwa ni pamoja na kupunguza fedha ilizokuwa inawalipia wananchi kupata mafuta, nguvu za umeme na huduma za afya ambazo zimepandisha juu bei za bidhaa. Rais Mnangagwa anaamini hatua hizi ni muhimu kuimariasha uzalishaji wa ndani ""Haijakuwa rahisi- lakini najivunia hatua tuliyopiga kwa usaidizi wenu,"" Rais alisema katika hotuba yake kwa taifa alipokuwa akitimiza mwaka mmoja madarakani tangu aliposhinda uchaguzi wa urais. Wakosoaji wa rais Mnangagwa wanasema amekuwa akitekeleza sera zinazoonekana kuwa kandamizi bila kushauriana na washika dau wengine nchini. Wanaamini kuwa anairejesha nyuma Zimbabwe miaka ya 2008. Huo ulikuwa mwaka ambao Zimbabwe ilivunja rekodi na kuingia katika vitabu vya kihistoria. Kiwango cha mfumko wa bei kilifikia 500bn%. Hati ya dhamana ya benki wakati huo ikiwa ni pamoja na ya  trillion 100, zilitumika kununua bidhaa. Mwanauchumi Godfrey Kanyenze anasema taifa hilo huenda linakodolewa macho na viwango vya juu zaidi vya mfumko wa bei. ""Mfumko wa kupitiliza wa bei hutokea wakati ambapo viwango vya mfumko wa bei vinapanda zaidi ya 50% kila mwezi,""anaelezea. ""Mwezi Juni  ilikuwa 39%. Sasa tumesalia na 11% kufikia kiwango hicho cha mfumko wa bei wa kupitiliza, kwa hivyo hiki ni kiwango kibaya sana cha mfumko wa bei."" Haamini serikali ya Zimbabwe inasuluhisho la muda mrefu la kukabiliana changamoto za kiuchumi zinazoikabili. ""Mataifa mengi yalioendelea yanafanya utafiti wa athari aza kiuchumi kabla ya kuanza utekelezaji wa sera mpya, Kwa mfano wanafanya utafiti wa kutathmini athari za kijamii na kujiandaa watakavyokabiliana na atahari hizo endapo zitajitokeza,"" Anasema Kanyenze. ""Hapakuwa na matayarisho hayo, hasa katika masuala ya kulipa mishahara."" Hatua moja ambayo imesaidia wananchi kukabiliana na ongezeko la mfumko wa bei  ni kupunguzwa kwa gharama ya usafiri umma. Hii inamaanisha kuwa wasafiri wanalipa robo ya pesa ambayo wanatozwa na wamiliki wa huduma ya uchukuzi wa kibinafsi kwa safari ile ile moja. Wafuasi wa Bw. Mnangagwa wanahoji kuwa ni vigumu kutarajia kuwa mzozo huo wa kiuchumi utapata ufumbuzi wa haraka kwa sababu umekuwepo kwa miongo kadhaa. Hata hivyo serikali inasema kuna matumaini mambo yatabadilika ikiashiria hatua yake ya hivi karibuni  ambapo shirika la umeme lilipa Afrika Kusini deni la, Eskom, na kupata nafasi ya kuagiza kawi kutoka nje. Huku hayo yakijiri serikali  imeonya kuwa watu wajiandae kwa hali ngumu ya kiuchumi mwaka huu. Hizi bilashaka sio habari njema kwa wananchi waliostaafu kama Teddie na Vesta lakini wanaishi kwa ''matumaini'' siku moja mambo yatakuwa mazuri."	https://www.bbc.com/swahili/habari-49334455
entertainment	Sarah Baartman: Mfahamu Mwanamke mweusi kutoka Afrika Kusini aliyesafirishwa Ulaya kwa maonesho	"Karne mbili zilizopita  Sarah Baartman alifariki baada ya kuishi akifanya   ""maonyesho ya vituko "". Sasa tetesi kwamba kuna uwezekano wa kutengenezwa kwa filamu ya Hollywood  inayohusu maisha ya  Baartman zimeibua utata. Sarah Baartman alifariki dunia tarehe 29 Disemba 1815,  lakini maonyesho yake yakaendelea Ubongo wake, mifupa, na viungo vyake vya uzazi viliendelea kuoneshwa  katika jumba la makumbusho ya Paris hadi mwaka  1974. Masalia yake hayakuwahi kuhamishwa na kuzikwa mpaka ilipofika mwaka 2002. Aliletwa Ulaya kwa njia za madai ya uongo na daktari Muingereza  , akiitwa kwa jina la jukwani ""Hottentot Venus"", ambapo alioneshwa katika kumbi za ""maonyesho ya vituko"" mbali mbali katika miji ya London na Paris, huku umati wa watu ukialikwa kuyaangalia makalio yake makubwa. Lakini sasa anaangaliwa na wengi kama kielelezo cha  unyonyaji wa kikoloni na ubaguzi wa rangi, kejeli na utumiwaji wa watu weusi kama vyombo. Taarifa kwamba Beyonce anapanga kuandika na kucheza katika filamu kuhusu Baartman zilikanushwa na wawakilishi wa mwanamuziki huyo. Lakini minong'ono ilikuwa tayari imesababisha hofu ya kutosha. Jean Burgess, chifu kutoka kikundi cha Khoikhoi ambacho ndicho alichotoka  Baartman , alidai kuwa  Beyonce alikosa ""utu wa kimsingi wa binadamu kuweza kuwa na thamani ya kuandika hadithi ya Sarah, mbali na kucheza filamu kama Sarah "". Lakini  Jack Devnarain,  mwenyekiti wa Shirikisho la wachezaji filamu wa Afrika Kusini  alisema kuwa watengenezaji wa filamu walikuwa na ''haki ya kuelezea hadithi za watu unaopata kuwa wanavutia na hilo ndio tunapaswa kuwa waangalifu na hilo"". Hata katika kukanusha kuhusika katika filamu, alisema mwakilishi wa  Beyonce   : ""Hii ni hadithi muhimu ambayo inaweza kuelezewa."" Maisha ya Baartman yalikuwa ni moja ya maisha magumu sana. Inadhaniwa kuwa alizaliwa katika jimbo la Afrika Kusini la  Eastern Cape mwaka 1789, mama yake alifariki dunia alipokuwa na umri wa miaka miwili na baba yake, mfugaji, alifariki alipokuwa katika  umri wa kubalehe. Aliingia katika utoaji wa huduma za nyumbani mjini   Cape Town baada ya mkoloni Mholanzi kumuua mwenza wake, ambaye alikuwa tayari amezaa naye mtoto ambaye alikufa. Mwezi Oktoba 1810, ingawa hakuwa amesoma, Baartman alidai kuwa alisaini mkataba na daktari wa upasuaji wa meli ya Uingereza William Dunlop na mjasiriamali chotara Hendrik Cesars, ambaye alimfanyia kazi kama kijakazi, akisema alisafiri kwenda Uingereza kushiriki katika maonyesho. Haya yalimfanya asababishe mvuto wakati alipokuwa akifanya onyesho katika eneo la Piccadilly Circus jijini London baada ya kuwasili. ""Unapaswa kukumbuka hilo, wakati ule ,ilikuwa ni kitu kilichokuwa kwenye fasheni na kupendwa kwa wanawake kuwa na makalio makubwa, kwa hiyo watu wengi walimuonea wivu kwa kile alichokuwa nacho cha asili yake, bila kuongezea umbo lake ,"" anasema Rachel Holmes, mwandishi wa kitabu cha  maisha na kifo cha Bi Baartman-The Hottentot Venus: The Life and Death of Saartjie Baartman. Jukwaani alivaa nguo ya kubana mwili wake ( skin-tight) yenye rangi, pamoja na shanga na manyoya na alikuwa akivuta tumbaku. Wateja matajiri walikuwa wanalipa pesa zao kwa ajili ya kuburudishwa kibinafsi majumbani mwao, huku wageni wakiruhusiwa kumgusa. Kuwasili kwake nchini Uingereza kulitokea wakati kukiwa na tetesi juu ya iwapo   Lord Grenville na muungano wake  Whigs - wanaofahamika kama  ""makalio mapana"" kwasababu ya ukubwa wa nyuma wa Grenville- wangejaribu kuiteka serikali . Hii ilikuwa ni zawadi kwa wachoraji wa vibonzo. Katuni moja, iliyokuwa na kichwa cha habari-A Pair of Broad Bottoms, iliwaonesha   Grenville na Baartman wakiwa wamesimama mmoja nyuma ya mwingine, huku mtu mwingine akipima ukubwa wa makalio yao. Mapromota wa Baartman walimpatia jina la bandia ""Hottentot Venus"", huku ""hottentot"" - sasa ikionekana kama  udhalilishaji- wakati ule likitumiwa na Waholanzi kuelezea makundi ya Khoikhoi na San, ambao kwa pamoja huunda jamii ya watu wanaofahamika kama Khoisan. Himaya ya Uingereza ilikuwa imezuia biashara ya utumwa katika mwaka 1807, lakini sio utumwa wenyewe. Hata hivyo, wanaharakati walishtushwa na jinsi Baartman alivyotumikishwa London. Waajiri wake walishitakiwa kwa kumshikilia Baartman kinyume na matakwa yake, lakini hawakuhukumiwa, huku Baartman mwenyewe akitoa ushahidi uliowatetea. ""Swali linasalia-je  Baartman alilazimishwa, kama wanaharakati wa haki za binadamu wanavyodai, au alikuwa katika maonyesho hayo kwa hiari?"" anasema Christer Petley, mwalimu wa historia katika Chuo kikuu cha Southampton . ""Iwapo alilazimishwa, lazima alihisi kutishwa kuelezea ukweli katika mahakama. Hatutajua hilo kamwe. Baada ya kesi, onyesho la Baartman taratibu lilianza kupoteza umaarufu wake miongoni mwa watazamaji katika jiji kuu la London na akaenda katika maonyesho katika maeneo mengine ya Uingereza na  Ireland. Alikuwa mtu maarufu sana, akinywa kahawa katika mgahawa wa Cafe de Paris na  kuhudhuria sherehe za kijamii. Cesars alirejea Afrika Kusini  Baartman akawa muonyeshaji mwenye ""tabia ya kinyama"", akiwa na jina la jukwaani - Reaux. Alikunywa pombe kali, kuvuta sigara nzito na , kulingana Holmes, alikuwa ""huenda kahaba"" wake. Baartman akikubali kufanyiwa utafiti na kuchorwa na kikundi cha wanasayansi na wasanii lakini alikataa kuonekana akiwa uchi wa mnyama mbele yao, akidai kuwa hilo lingekuwa chini ya heshima na  utu wake   - hakuwahi kufanya hili katika maonyesho yake mengine. Kipindi hiki kilikuwa mwanzo wa utafiti wa kile ambacho kinafahamika kama ""sayansi ya rangi "", anasema Holmes. Baartman alifariki akiwa na umri wa miaka 26. Sababu ya kifo chake ilielezewa kama  ""majeraha na ugonjwa wa kulipuka"". Ilisemekana kuwa hilo lilitokana na  maradhi ya kifua, kaswende au ulevi. Georges Cuvier, ambaye alicheza densi na Baartman katika moja ya sherehe zilizofanyika katika  Reaux nchini Ufaransa, alitengeneza kadi iliyoonesha umbile la mwili wake  kabla ya kuichana. Alitunza mifupa yake na kuchukua ubongo wake na sehemu zake za siri, na kuziweka katika birauli na kuiweka kwenye jumba la maonyesho ya binadamu la Paris . Mabaki ya mwili wake yalioneshwa kwenye jumba hilo hadi mwaka 1974, kitu ambacho  Holmes anakielezea kama  ""cha kutisha"" Baada ya kuchaguliwa kwake aliyekuwa rais wa Afrika Kusini 1994 , Nelson Mandela aliomba kuhamishwa kwa mabaki ya mwili wa Baartman na sanamu yake   . Serikali ya Ufaransa hatimaye ilikubali na mwezi Machi mwaka 2002 mabaki hayo yakapelekwa Afrika Kusini. Mwezi Agosti mwaka huo, mabaki yake yalizikwa katika eneo la Hankey, katika jimbo la Eastern Cape province, miaka 192  baada ya Baartman kuondoka akielekea Ulaya."	https://www.bbc.com/swahili/habari-58160660
technology	Twitter yazuia ujumbe wa Trump saa chache baada ya kusaini amri ya kudhibiti mitando ya kijamii	"Mtandao wa Twitter umeficha ujumbe wa rais Donald Trump katika wasifu wake, na kusema kwamba unakiuka sheria ya kutosifia ghasia. Na badala ya kufutwa, ujumbe huo umebadilishwa kwa onyo lililoandikwa na unaweza kuonekana kwa kuubofya. Onyo hilo linasema ""Twitter imebaini kwamba huenda kwa maslahi ya umma ujumbe huo ukaendelea kuwepo Hiyo ni hatua ya hivi karibuni ya mzozo kati ya mtandao wa Twitter na Ikulu ya Marekani. Bwana Trump aliandika ujumbe kuhusu mji wa Minneapolis, Marekani ambao umekubwa na maandano kwa siku kadhaa baada ya kifo cha mwanaume mweusi aliyekuwa kizuizini. Rais amesema atatuma ""jeshi la Taifa"", na kufuatia ujumbe huo kwa onyo kwamba ""uporaji ukianza, ufyatuaji wa risasi unaanza."" Ujumbe huo wa pili ulifichwa na mtandao wa Twitter kwa kuchochea ghasia. Sera ya Twitter ya kuongeza onyo badala ya kufuta kabisa ujumbe ambao unavunja sheria zake linapokuja suala la umma ilitangazwa katikati ya 2019. Lakini hakuna mtandao wa kijamii ambao umewahi kutumia sera hiyo dhidi ya bwana Trump - au kuondoa kufuta kabisa ujmbe wake wowote. ""Hii ni hatua ya kishujaa na yenye changamoto zake ambayo haijawahi kuchukuliwa na Twitter - au mtandao wowote wa kijamii,"" amesema Carl Miller, wa Kituo cha Takwimu cha Mitandao ya Kijamii Uingereza. ""Hatua hii imeendelea kuzua mjadala mkali kwenye mitandao ya kijamii kati ya kuhusu suala la matumizi mabaya ya mtandao na uhuru wa kujieleza. Sera ya maudhui mtandaoni haijapata cheche za maneno kama kwa hili."" Kwa miaka minne mtandao wa Twitter ulivumilia wito wa kumchukulia Donald Trump kama mtumiaji mwengine yeyote na kumfanya atekeleze masharti yaliyowekwa. Na Jumatano ikachukua hatua kidogo tu sio kuondoka ujumbe wake lakini kuongeza kiunganishi cha kutathmini ukweli. Kampuni hiyo ilikuwa na machaguo mawili - kujikunyata au kuendelea kuchukua hatua kulingana na sheria za mtandao huo. Na kwa sasa hivi imechagua kuchukua hatua na kutoa wito kwa rais wa kuacha kuchochea ghasia. Kwa mtumiaji mwengine yoyote katika hali ya kawaida,  ujumbe wake ungekuwa umeondolewa kabisa na pengine hata akaunti yake kufungiwa kabisa. Na kwasasa hivi inaonekana kana kwamba hakuna njia rahisi kwa pande hizo mbili hasimu - mgogoro mkubwa unanukia  juu ya kiwango cha uhuru wa kujieleza na haki za mitandao ya kijamii kupunguza makali ya maudhui yanayotumwa. Hatua hiyo inamaanisha kwamba hakuna mtumiaji mwengine atakayeweza kupenda, kujibu au kuutuma tena ujumbe wa Trump, Twitter imesema - lakini bado mtu anaweza kutuma tena maoni ya kwenye ujumbe huo. Twitter imesema: ""Ujumbe huu unakiuka sera yetu inayohusia na kuchochea ghasia kwa kuzingaia mstari wa mwisho wa ujumbe huo, unaohusisha ghasia, na hatari ya kuchochea hatua kama hiyo kuendelea kuchukuliwa."" ""Tumechukua hatua kuzuia wengine ambao huenda wakachochewa kutekeleza vitendo vya ghasia, lakini ujumbe huo umeendelea kuwepo kwasababu ni muhimu kwa umma kuona ujumbe huo kwa kuzingatia kile kinachoendelea kwa manufaa ya umma."" Saa kadhaa baada ya oyno hilo kutolewa, rais Trump alituma ujumbe: ""Twitter haifanyi chochote zaidi ya uwongo na propaganda za China au chama cha mrengo wa shoto cha Democrat "" Moja kwa moja alirejelelea hatua ya kutia saini agizo la raisi kwa lengo la kuondoa baadhi ya sheria zinazolinda mitandao ya kijamii. Je rais wa Marekani amesaini nini? Trump ameamua kuweka saini ya kuondoa baadhi ya marufuku ya kisheria ambayo mitandao ya kijamii inayo. Saini hiyo inampa mamlaka ya kuweka hatua za kisheria dhidi ya makampuni ya mitandao ya kijamii kama Facebook na Twitter katika sheria walizoweka katika maudhui wanayochapisha katika mitandao yao. Rais Trump ameishutumu mitandao ya kijamii kwa kushindwa kuwa makini wakati wa kusaini mamlaka ambayo iko huru kuondolewa wakati wa kuweka saini. Amri hiyo inatarajiwa kukabiliwa na changamoto za kisheria. Wataalamu wa kisheria wanasema kuwa bunge la Marekani au mfumo wa mahakama lazima iusike ili kubadili sheria iliyopo sasa ambayo inaeleweka kuwa inalinda mitandao ya kijamii. Bwana Trump amekuwa akiishutumu mitandao ya kijamii kila mara kuharihi sauti yake au hat ahata kuweka sauti ambayo hajazungumza lakini anakuwa anasikika kama yeye. Jumatano, bwana Trump aliishutumu Twitter kwa kuingilia uchaguzi baada ya kuongeza maelezo ya tweet mbili kama uthibitisho. Alhamisi , Twitter iliongeza taarifa za kuhakiki taarifa kuhusu Covid-19"" na kujumuisha ujumbe wa tweet kutoka kwa msemaji wa serikali ya China anayedai kuwa virusi vya corona vilitengenezwa Marekani. Amri hiyo imewekwa ili kufafanua sheria ya mawasiliano ya staha ambayo Marekani imeweka katika mitandao ya kijamii kama Facebook, Twitter na Youtube pamoja na ulinzi wa kisheria katika hali fulani. Chini ya kifungu cha sheria cha namba 230, mitandao ya kijamii haiwajibishwi kwa maudhui ambayo watumiaji wake wanaweka mtandaoni lakini inaweza kuhusika kwa upande wa usamaria mwema wa kuondoa maudhui hayo mtandaoni ambayo labda yana maudhui ya unyanyasaji, chuki na yanahaibisha . Amri hiyo maalumu inaainisha kuwa sheria ambayo italinda maudhui ya mitandao ya kijamii kama maudhui hayo hayajabilishwa kwa kuhaririwa na mtumiaji wa mtandao huo na kutaka sheria hiyo ibadilishwe au kuondolewa na wabunge kwa kifungu namba 230. Bwana Trump alisema mwanasheria mkuu William Barr ataanza mara moja kuandaa sheria ambayo itapigiwa kura. Maamuzi hayo yanasema kuwa kuzuia maudhui ya mtu sio jambo la busara, pamoja na kujumuisha sababu ya kutochapisha maudhui hayo ambazo ziko tofauti na maelezo yaliyoandikwa katika sheria zilizopo kwenye huduma ya tovuti, amri hiyo mpya inataka lazima zilindwe. Seneta wa Republican, Marco Rubio ni miongoni mwa watu wanaodai kuwa mitandao ya kijamii inachukua jukumu la mchapishaji hivyo wana haki ya kuongeza ukweli wa jambo katika baadhi ya machapisho. ""Sheria bado inalinda kampeni za mitandao ya kijamii kama Twitter kwa sababu wanajulikana kama jukwaa na sio wachapishaji,"" alisema bwana Rubio. ""Lakini kama wataamua sasa kufuata sheria za uhariri kama wachapishaji, basi watapaswa kutambuliwa kisheria kuwa wachapishaji."" Donald Trump amehaidi kuchukua hatua kubwa dhidi ya maamuzi ya tweeter ya kuongeza ujumbe wa kuangalia ukweli wa jambo katika ujumbe wake. Wakati tangazo la amri hiyo kutakiwa kuchukuliwa kwa uzito mkubwa na kuishutumu mitandao ya kijamii kwa kuwa na ubaguzi na kuhatarisha uhuru wa  kuzungumza- itachukua muda mrefu kabla ya mazungumzo kuwa utekelezaji wa kweli, mkubwa au wa namna nyingine. Wakala huru wa serikai watatakiwa kuangalia sheria zilizopo, kutangaza utaratibu mpya. Kuupigia kura na kuutetea mahakamani. Wakati wote huo, uchaguzi wa rais utakuja na kuondoka. Hii inafafanua kwa nini rais Trump pia anahamasisha uwepo wa sheria mpya ambayo itapitishwa na watunga sheria na kuwa na namna ya moja kwa moja ya kubadili sera za Marekani katika kampuni za mitandao ya kijamii nchini Marekani. Lengo kuu la amri ya rais, hata hivyo linaweza kuonekana kama ishara. Kwa kiwango kidogo sana  itafanya Twitter kufikiria mara mbili kuhusu kuangalia namna ya kujumuisha ukweli wa taarifa katika huduma zao. Rais anategemea Twitter kuchapisha ujumbe wake bila kuongeza taarifa nyingine ambazo si zake.Kama Twitter itaanza kupunguza moja ya chombo chake cha mawasiliano, basi itakuwa inatuma ujumbe kuwa itajiondoa na kuweka vitu kuwa katika  kiwango cha chini - na kampuni kutokuwa huru. Twitter imeweka amri kuwa kujibu hatua hizo za kisiasa kwa kutumia taratibu za sheria pia, "" aliongeza kuwa kifungu namba 230 ""ambacho kinalinda uvumbuzi na uhuru wa kujieleza wa Marekani na kusisitiza umuhimu wa demokrasia"". Google, ambayo inamiliki YouTube, imesema kubadili kwa kifungu namba 230  kutaweza kuathiri uchumi wa Marekani na uongozi wa kimataifa katika uhuru wa mtandao. ""Tuna sera za wazi ya maudhui yetu na tunatekeleza bila kuangalia mitazamo ya kisiasa. Majukwaa yetu yanasaidia idadi kubwa ya watu na kampuni mbalimbali ukiachilia mbali siasa, na kuwapa muongozo na namna mpya ya kuwasilisha kwa wafuatiliaji wao,"" aliiambia BBC. Mkurugenzi wa Facebook bwana Mark Zuckerberg alihojiwa na  Fox News, Jumatano na  kusema kuwa katika suala la kuzuia maudhui yasichapishwe kwenye mitandao ya kijamii ni jambo ambalo serikali ilipaswa kuona kuwa jambo sahihi na kuhamasisha kufanyika badala ya kuwa na uhuru wa kujieleza. ""Nina Imani kubwa kuwa kama Facebook isingekuwa inahariri au kutoweka zuio la kila kitu ambacho wanaandika mtandaoni, hali ingekuwa mbaya,"" alisema bwana Zuckerberg. ""Nadhani kampuni binafsi zisingekuwepo labda katika majukwaa haya basi tusingekuwa katika nafasi ya kuendesha mitandao hii."" Wakati think tank ilionya kuwa amri hiyo inaweza kusababisha athari ambazo hazikutegemewa. ""Wakati huohuo, kampeni dhidi ya kampuni za mitandao ya kijamii ikiendelea basi wategemee athari kubwa kutokea katika uhuru wa kujieleza,"" alisema Matthew Feeney kutoka taasisi ya Cato. Na kubadili sheria ya namna ya mawasiliano ya staha  na kuweka utashi wa kisiasa katika kampuni za mitandao ya kijamii,"" unaweza kuona kuwa jukwaa hilo limeweka maudhui mengi ya kisheria ambayo kwa namna moja au nyingine wanataka kuondoa basi maudhui ya ngono , chuki na ubaguzi yatatawala bila kupingwa. ""Au wanaweza watachunguza maudhui kwa kiwango ambacho kinaweza kuathiri upatikanaji wa taarifa katika mitandao ya kijamii ambazo tumezoea kuzipata kwa sasa,"" alisema. Bwana Feeney alisema mapendekezo ya amri hiyo ni upuuzi mtupu lakini ingeweza kuonyesha umaarufu wa kisiasa katika uchaguzi wa rais."	https://www.bbc.com/swahili/habari-52844945
technology	Tetesi za soka Ulaya Alhamisi 07.04.2022: Mane, Neves, Pogba, Danjuma, Werner, Depay, Gakpo, Lukaku	Paul Pogba , 29, anapendelea kurudi Juventus kuliko kwenda Paris St-Germain baada ya muda wake kuisha majira ya joto. Lakini kwa upande wa Italia wana wasiwasi kuhusu pesa anazotaka kulinganisha na umri wake (Tuttosport - in Italian) Liverpool inamtaka winga wa Villarreal na Uholanzi Arnaut Danjuma, 25, kuchukua nafasi ya mshambuliaji Sadio Mane, lakini Liverpool haina mpango huo kwa sasa hadi mwaka 2023. (Goal) Kama kocha wa Ajax Erik ten Hag akichaguliwa kuwa meneja wa Manchester United kama invyotarajiwa, basi atamsajili kiungo wa kati wa Portugal Ruben Neves, 25, Kutoka Wolves. (Sun)Mholanzi Ten Hag anamtaka pia beki wa Ajax na Jurrien Timber aende naye Old Trafford. (Star) Wakala wa mchezaji wa Chelsea na Ujerumani Timo Werner, 26, yupo nchini Italia akikutana na AC Milan, Juventus na Atalanta . (Corriere dello Sport - in Italian) Arsenal, Everton na Newcastle wote wameonesha nia ya kumsajili mshambuliaji wa Uholanzi Memphis Depay kutoka  Barcelona. (Superdeporte - in Spanish) Winga wa PSV Eindhoven na Uholanzi  Cody Gakpo, 22, ameweka wazi mapenzi yake kwa Arsenal huku akiendelea kuunganishwa na wenyeji wa vilabu vingine ikiwemo Manchester United na Liverpool. (Goal) Viongozi wa ngazi za juu huko Inter Milan sasa wanataka mshambuliaji wa Chelsea na Belgium Romelu Lukaku (28) arudi klabuni hapo. (Mirror) Leicester City wameonesha nia ya kumtaka mlinzi wa FC Mainz's Jeremiah St. Juste, 25. (Bild - via Leicester Mercury) Brighton hawana mpango wa kumuuza kipa wake Sanchez mbali ya kuwa Newcastle wameonesha nia ya kumuhitaji kipa huyo Mhispania (24). (Football Insider) Barcelona ina Imani kuwa ina nafasi kubwa ya kumsajili mshambuliaji wa Bayern Munich na Poland  Robert Lewandowski, 33, msimu huu wa majira ya joto.  (Sport - in Spanish) Kiungo wa kati wa Ajax na Uholanzi Ryan Gravenberch, 19, amekubali kuingia mkataba binafsi na  Bayern Munich. (Bild - via Bundesliga News) Mshambuliaji wa Ufaransa Kylian Mbappe, 23, anaweza kutia Saini mkataba mpya  katika klabu yake ya Paris St-Germain mbali na kuonesha nia kwa  Real Madrid. (Sky Sports) Mlinzi wa Leeds Luke Ayling, 30, amesema kuwa anataka kumalizia muda wake katika soka kama mchezaji katika klabu hiyo. (Star)	https://www.bbc.com/swahili/habari-61019899
business	Uganda: Ng'ombe kupewa 'vyeti vya kuzaliwa'	"Ng'ombe wote nchini Ugandan wanatarajiwa kupewa vyeti vya kuzaliwa ili kufikia masharti ya kibiashara katika soko la Muungano wa Ulaya, EU. Kwa mujibu wa Gazeti la Daily Monitor,  Waziri wa kilimo, ufugaji na uvuvi Vincent Ssempijja amesema kuwa mataifa yanayokuza chakula kwa ajili ya soko la EU lazima yatoe stakabadhi inayo onesha bidhaa hiyo imetoka wapi. Bw. Ssempijja aliongeza kuwa bidhaa kutoka Uganda zinashikiliwa au kupigwa marufuku Barani Ulaya. ""Wakulima watasajliliwa na bidhaa zao kupewa nambari maalum ili kurahisisha mchakato wa kibiashara kati nchi hiyo na mataifa mengine hasa yale ambayo ni wanachama wa Muungan wa Ulaya,"" alisema. ""Hatuwezi kunufaika katika masoko makubwa hadi wakulima wetu wasajiliwe ,""aliongeza. Bw. Ssempijja amesema wakulima watasajiliwa kivyao na ng'ombe pia kupewa cheti cha kuzaliwa kwasababu waagizaji bidhaa za nyama wanahitaji nyama kutoka kwa ng'ombe waliona na miezi kati ya 15 hadi 24.  Kwa hivyo tunauza bidhaa zetu kulingana na umri wao,"" alisema. Kwa mujibu wa Bw. Ssempijja, kundi la washirikishi wa mpango huo kutoka  Muungano wa Ulaya wanatarajiwa nchini Uganda mwezi Septemba  mwaka huu ili kuhakikisha wakulima wanauza bidhaa zao katika soko la Ulaya wanafikia masharti hayo. ''Kando na kufahamu chanzo cha bidhaa wanazouziwa washirikishi hao pia wanataka kuhakikisha wakulima wananufaika moja kwa moja  kutokana na biashara zao kwasababu wakati mwingine wanapujwa na wafanyibiashara walaghai. Serilakali ya Uganda imetoa arifa kuwa haitafanya kazi na mkulima yeyote  ambaye hata timiza masharti hayo. Serikali pia  imekanusha madai kuwa mpango huo unalenga kuwatoza wakulima ushuru wa zaida ambao uliondolewa Julai Mosi mwaka huu. Taarifa iliyowasilishwa na Waziri mkuu, Dkt Ruhakana Rugunda,kwa niaba ya Rais Museveni ilisema Waganda wanahitaji kujitoa kimaso maso katika ushindani wa kibiashara ili kupenya katika soko la kimataifa. ""Watu wanataka kujua chakula wanachonunua na kula kinatoka wapi, na kupata thamani fedha zao.Kuwasajili wakulima ndio jambo la muhimu zaidi na hatuwezi kupuuza masharti hayo kwasababu tutapoteza soko la kimataifa'', ilisema taarifa ya rais Museveni. Kilimo ni sekta muhimu kwa uchumi wa Uganda na huchangia 25% ya pato jumla la taifa. Sekta hiyo pia huchangia 70% ya ajira kwa taifa hilo na kuimarisha usalama wa chakula Mapato yanayotokana sekta hiyo iliongezeka kwa 9.6% kati ya mwezi Julai mwaka 2018 na mwezi Machi mwaka 2019. Rais Museveni amesema ongezeko hilo limechangiwa  ongezeko la bidhaa zinazouzwa nje ya nchi hiyo kama vile kahawa, chai,mahindi,maharagwa na kuimarishwa kwa uwekezaji wa katika sekta hiyo."	https://www.bbc.com/swahili/habari-49019695
business	Jinsi watu wa jamii ya Igbo wanavyotumia mfumo wa kibiashara kuwa mabilionea Nigeria	Jamii ya Igbo nchni Nigeria ina sifa ya kufanikiwa kibiashara - kutokana na mfumo mmoja wa jamii hiyo uliobuniwa baada ya vita , kulingana na mwandishi wa BBC Chiagozie Nwonwu mjini Lagos. Onyeka Orie anayetabasamu , 28 anatazama picha ya furaha katika duka lake la kuuza simu za rununu katika mji wa Lagos. Duka hilo na kila kitu kilichopo ndani yake alipatiwa na mwajiri wake baada ya bwana Orie kumfanyia kazi bila malipo kwa miaka kadhaa ili kujifunza biashara. ''Nilimuhudumia mwajiri wangu kwa takriban miaka minane. Mwajiri wangu alinipatia duka hili. Sikutarajia'' , alisema bwana Orie mwenyewe furaha. Akiwa ni kijana aliyezaliwa na wazazi wakulima kusini mashariki mwa Nigeria, alisema kwamba alikuwa na nafasi ndogo kujinasua kutokana na umasikini kwasababu familia yake haikuweza kumpatia elimu aliyohitaji ili kuweza kupata kazi nzuri katika taifa ambalo ukosefu wa ajira ni mwingi hata miongoni mwa wale walio na shahada kutoka chuo kikuu. Hivyobasi baada ya shule ya upili alijiunga pamoja na vijana wengine wa jamii ya Igbo ili kujifunza biashara chini ya mfumo huo wa biashara  kwa jina 'Igba Boi', mpango ambao vijana wadogo , huondoka katika familia zao kwa lengo la kwenda kuishi na wafanyiabiashara matajiri waliofanikiwa. Wavulana hao wanatarajiwa kuwahudumia waajiri wao, wakiwafanyia kila kitu , ikiwemo kuosha magari na kumfanyia kazi zake za nyumbani. Badala yake wavulana hao hupata maisha mazuri na hufunzwa jinsi ya kusimamia biashara. Pia hupewa chakula  na eneo la kuishi. Mwisho wa muda walioafikiana , mwajiri wao huwapatia mtaji kuanzisha biashara zao wenyewe. Mfumo wa biashara wa Igbo  una mizizi ya vita vya wenyewe kwa wenyewe, kulingana na profesa mmoja ambaye chapishi lake kuhusu mfumo huo wa biashara linatarajiwa kuwasilishwa katika chuo cha Havard cha biashara  baadaye mwizi huu. Watu wa jamii ya Igbo , wakitoka katika vita walivyoshindwa  kufuatia vita vya wenyewe kwa wenyewe vya 1967-70, walifanikiwa kujirudishia kile walichopoteza wakati wa vita hivyo baada ya miaka miwili. Hii ni licha ya serikali ya Nigeria kuwapokonya akaunti zao za benki. Baadaye walipatiwa £20 ($28)  ili kuanza upya , huku wengine wakiona mali yao ikichukuliwa na majirani zao  katika maeneo mengine ya nchi hiyo. Klabu ya raia , klabu maarufu iliobuniwa katika mji wa Aba 1971, pia ina sifa ya kuanzisha mfumo huo wa Igbo. Waanzilishi wa klabu hiyo  wenye filisofia ya Igbo kwa jina 'usimwache ndugu yako nyuma'  inaonekana kama muongozo wa mfumo huo. Klabu hiyo ni vuguvugu  la kiuchumi  lenye maelezo kuhusu jinsi watu wa jamii ya Igbo wanaweza kujinasua kutoka katika athari za vita hivyo  na kuanza mbinu nyengine ya kuishi, kulingana na Benedict  Okoro, mwanzilishi wa utamaduni wa Odinala. Mfumo huo wa biashara unawalenga wavulana na vijana kwa kuwa familia haziko tayari kuwaachilia wasichana wao kuishi na wafanyabishara  kwa miaka mitano inayowachukua kujifunza biashara. Badala yake wanawake hujifunza katika biashara zilizopiga hatua , ambapo hulipa ili kufunzwa kwa muda wa miezi sita hadi mwaka . Huku wakiendelea kuishi nyumbani. Mfanyabiashara maarufu nchini Nigeria kama vile Tajiri innocent Chukwuma anayemiliki Innoson Motors  na Cosmas Maduka wa kundi la kampuni za Coscharis ni miongoni mwa watu waliokuzwa na mfumo huo. Katika mahojiano ya 2019 yaliofanywa na BBC Igbo, bwana Maduka alisema kwamba Naira 200 au dola 0.70 anazopewa na mwajiri wake mwisho wa mafunzo yake  1976, ziliweka msingi wa biashara yake ya mamilioni ya fedha. Ufanisi wa mfumo huo unaonekana mashariki mwa miji kama vile Onitsha, Aba na Nnewi ambapo masoko yaliochipuka yanawavutia wafanyabiashara kutoka magharibi mwa Afrika. Lakini mfumo huo pia haujakosa kukosolewa , kwa kuwa unategemea mwajiri kumuangalia mfanyakazi wake mwisho wa mafunzo hayo. Ndubuisi Ilo, ambaye sasa anamiliki duka la vipuri  katika eneo la Ladipo anasema kwamba hakupewa chochote baada ya kumhudumia mwajiri wake kwa miaka saba.. ''Mwajiri wangu aliniita siku moja na kuaniambia kwamba hawezi kumudu kunilipa. Aliniombea na kuniambia nianze Maisha ya kutafuta kivyangu''. '' Ilikuwa vigumu mara ya kwanza na nikalazimika kulala ndani ya gari , lakini sasa naangalia nyuma na kutabasamu'', anasema. Hatahivyo hatazami mafunzo aliyopata kama kupoteza muda, kwa kuwa alitumia mafunzo aliopata kuanzisha biashara. Baahi ya wafanyabiashara hawataki kutimiza makubaliano kutokana na kiwango cha fedha kinachohusika kuanzisha biashara kwa mfanyakazi ambaye amekamilisha muda wake. ''Baadhi yao humshutumu mfanyakazi huyo kwa wizi ama kitu kingine na kukatiza makubaliano'', bwana Ilo anasema. Makubaiano ya Igba Boi ni ya maneno  na wakati mwajiri anaposhindwa kutimiza , wafanyakazi huwa hawana  mbadala wa kuomba usaidizi wa kisheria.. Na kwasababu waajiri wengi huwa watu unaousiana nao , familia kawaida hujaribu kutatua mzozo wowote na wanaposhindwa , wakaazi wa vijiji vya pande zote mbili huingilia kati na kujaribu kutatua tatizo hilo. Mara nyingine matatizo hutatuliwa  vizuri, na mara nyingine haiwezekani , na hivyobasi kumuacha kijakazi kujitafutia baada ya miaka kadhaa ya kufanyakazi bila malipo. 'Mfano wa Bwana Okoro anatafuta njia ya kuurasimisha mfumo wa Igba ili kupunguza hatari ya kutotimiza makubaliano. ''Mfumo uliofanywa kuwa rasmi utaungwa mkono na sheria  na hautakuwa tu makubaliano kati ya wafanyabiashara,  mfanyakazi na familia yake'', alisema. Mfanyakazi pia atapata cheti cha mafunzi ya biashara hiyo. Data ya ajira nchini Nigeria inaonesha kuwa asilimia 33  ya wale wanaotafuta kazi hawawezi kupata. Wengi wao ni mahafala wa chuo kikuu. Bwana Orie anasema kwamba hali yake ya kifedha ni bora zaidi ya wenzake  waliokwenda chuo kikuu. Pia alianza kufikiria kupata kijana mdogo kutoka kijijini ili kumfunza biashara  kitu ambacho kipo katikati ya mfumo huo.	https://www.bbc.com/swahili/habari-57061292
technology	Teknolojia ya kuondoa chumvi katika maji ya bahari yaanza kutumika pwani ya Kenya	‘Katika eneo la Likoni maji ni kama dhahabu’ Inakadiriwa kwamba zaidi ya nusuya  idadi ya watu duniani watakabiliwa na tatizo la maji ifikiapo 2050. Huku mataifa mengi na miji yakikabiliwa na tatizo la ukosefu wa bidhaa hiyo muhimu , teknolojia za kisasa zinatumika kutatua tatizo hilo la maji. Kenya ni miongoni mwa mataifa machache ambayo yanatumia teknolojia ya kuondoa chumvi katika maji ya baharini ambayo inawaisaidia wakazi wengi wa pwani. Imeandaliwa na:	https://www.bbc.com/swahili/habari-58189142
sports	Tetesi za soka Ulaya Jumatano tarehe 27.04.2022: Ibrahim, Mbappe, Tchouameni, De Gea, Abraham, Kounde, Hojbjerg	Arsenal watahitaji kutoa kitita cha £67.7m kumsajili mshambuliaji wa  England Tammy Abraham, 24, kutoka Roma. (Football London) Kikosi hicho cha Eddie Howe' pia kinamshawishi nyota wa kimataifa wa Reims na timu ya taifa ya Ufaransa chini ya miaka-20 Hugo Ekitike, 19. (90min) The Magpies pia wanamtaka mlinzi mfaransa Evan Ndicka, 22,anayekipiga na klabu ya Eintracht Frankfurt. (Bild - in German, subscription required Paris St-Germain wanamatumaini kwamba mshambuliaji wake mfaransa Kylian Mbappe, ambaye amekuwa akihusishwa na Real Madrid, atasaini mkataba mpya kufuatia mazungumzo yao na mama wa nyota huyo mwenye miaka 23 wiki iliyopita. (Telegraph - subscription required) Liverpool imefanya mawasiliano na kiungo wa Ufaransa na Monaco Aurelien Tchouameni, 22. (Foot Mercato - in French) Manchester United inapanga kuzungumza na kipa mhispania David de Gea, 31 kuhusu mkataba mpya. (90 Min) Manchester United huenda ikaangukia pia kwa nyota wa kimataifa wa Ivory Coast Sebastien Haller, 27. Mshambuliaji huyo kwa sasa anacheza chini ya kocha ajaye wa United Erik ten Hag pale Ajax. (Sun) Kiungo mholanzi Donny van de Beek, 25, atapewa nafasi Manchester United msimu ujao na kocha Ten Hag. (Telegraph - subscription required) Mlinzi mfaransa Jules Kounde anataka kuondoka Sevilla msimu wa kiangazi na nyota huyo mwenye miaka 23 anaitazama zaidi Chelsea. (Times - subscription required) Chelsea inamfuatilia mlinzi wa Ujerumani Amos Pieper, 24, ambaye mkataba wake na klabu ya Bundesliga Arminia Bielefeld unamalizika mwishoni mwa msimu. (Mirror) Newcastle inamtaka kiungo wa Tottenham na Denmark Pierre-Emile Hojbjerg, 26. (Express)) Kiungo wa Wolves na Ureno Ruben Neves, 25, ana shauku ya kujiunga na Barcelona. (Sport - in Spanish) Kuna matumaini makubwa pale Barcelona kwamba mshambuliaji wa Poland Robert Lewandowski, 33, anaweza kujiunga nao msimu huu akitokea Bayern Munich. (Sport - in Spanish) Nyota wa kimataifa wa Croatia Luka Modric, 36, anajiandaa kusaini mkataba mwingine mpya Real Madrid, utakaomalizika mwaka 2023. (Fabrizio Romano) Leeds United watajielekeza kumsajili mshambuliaji wa Wales Brennan Johnson kama watasalia ligi kuu England, na endapo pia klabu Nottingham Forest anayochezea kinda huyo mwenye miaka 20 itashindwa kupanda ligi kuu. (Mail) Newcastle United inakaribia kumalizana na mlinzi wake raia wa Switzerland Fabian Schar, 30 kwa kumpa mkataba mpya,  mkataba wake wa sasa unamalizika mwishoni mwa msimu. (Mail) Mlinzi wa pembeni muingereza Ashley Young ataongeza mkataba wake wa kusalia Aston Villa kwa mwaka mmoja zaidi, alijiunga na klabu hiyo ya Midlands akitokea Inter Milan msimu uliopita. (Times - subscription required) Villa iko kwenye mazungumzo ya kumsajili kiungo Msoctland wa Hearts Ewan Simpson. (Mail)	https://www.bbc.com/swahili/61239671
sports	Yassine Bounou - mfahamu kipa nyota wa Morocco mzaliwa wa Canada ambaye ana lafudhi ya Kiajentina	"Morocco imepata nafasi ya heshima katika Kombe la Dunia la Qatar 2022. Kwa mara ya kwanza, timu ya Afrika inatinga nusu fainali, baada ya kuilaza Ureno katika robo fainali. Kufuzu kwake sio tu kushiriki mechi nane bila kupoteza bali kucheza mechi saba bila kufungwa goli, mafanikio ambayo yametokana na kipa wake nyota: Yassine Bouno, anayejulikana zaidi kama Bono. ""Tuko hapa kubadilisha fikra na kuondokana na hali ya hofu,"" alisema kipa huyo mwenye umri wa miaka 31. ""Morocco iko tayari kukabiliana na mtu yeyote duniani, zaidi ya nusu fainali na kitu kingine chochote."" Bono amevutia hisia za Kombe hili la Dunia kwa umaarufu mkubwa kama alivyoonyesha kwenye mechi dhidi ya Uhispania, alipookoa penalti mbili na hakuruhusu bao ndani ya dakika 130. Mchezo huo, ambao uliondoa timu ya Uhispania, ulikuwa hatua ya kihistoria kwa mpira wa miguu wa Morocco. ""Tumebadilisha mawazo haya na kizazi kitakachokuja baada yetu kitajua kuwa wachezaji wa Morocco wanaweza kusababisha miujiza,"" alisema. Kipa huyo, ambaye kwa udadisi ameendeleza sehemu nzuri ya maisha yake huko Uhispania, anatokana na kuwa na jukumu bora kama golikipa wa Sevilla. Mchezo wake ulimfanhya achukuliwe kuwa kipa bora wa tisa duniani kwenye Tuzo ya Ballon d'Or kwa kupokea Tuzo ya Yashin 2022 na kushinda Tuzo yake ya kwanza ya Zamora kama kipa aliyefunga mabao machache zaidi katika msimu wa 21-22. Bono alikua shujaa wa timu yake mnamo Machi 2021 dhidi ya Valladolid, akifunga bao katika dakika ya 93 na kusawazisha. Kazi hiyo ya golikipa haikuwa imefikiwa kwa muongo mmoja ndani ya Ligi ya Uhispania. Uchezaji wa Bono katika nusu fainali ya Agosti 2020 pia uliruhusu Sevilla kuwaondoa Manchester United 2-1 na kushinda taji lao la sita la Ligi ya Europa.  Yassine Bouno alizaliwa mbali na Moroco: huko Montreal (Canada). Alirudi katika ardhi ya wazazi wake alipokuwa na umri wa miaka 7. Tangu alipokuwa mdogo, alionyesha kupendezwa na soka na alikuwa sehemu ya klabu ya Wydad Casablanca, lakini baba yake alipinga kujitolea kwake katika mchezo huo. Walakini, Bono alisisitiza kuwa mtaalamu. Aliondoka Morocco aliposajiliwa na Atlético de Madrid. Uzoefu huo haukutoa kile alichotarajia na akakata tamaa. Alihudumu misimu miwili na Zamora (2014-2016) na kisha na Girona (2016-2019). Mpaka akaishia Sevilla. Maisha yake yamehusishwa na Uhispania. lakini, inajulikana kuwa yeye ni shabiki mkubwa wa mpira wa miguu wa Argentina na shabiki wa River. ""Jezi ya kwanza niliyopewa na baba yangu ilitoka Argentina,"" kipa huyo alisema. Uhusiano wa karibu ambao lafudhi yake ya kipekee ya Argentina inahusishwa nayo. ""Mimi ni Mmorocco zaidi kuliko kitu kingine chochote. Kinachotokea ni kwamba nilipofika Uhispania nilijifunza na Waajentina na lafudhi yangu ikabadilika kidogo,"" alielezea mara moja. Mchezaji anayemwenzi sana ni Ariel Ortega, mchezaji wa zamani wa soka wa Argentina anayejulikana zaidi kama ""El Burrito Ortega."" Bono alikiri katika mahojiano kwamba mbwa wake anaitwa Ariel, kwa heshima ya mchezaji huyo. Sasa macho ya dunia yapo Morocco. Glovu za mlinda mlango wao nyota zimesaidia timu ya Afrika kufikia kiwango bora katika Kombe la Dunia, tangu Mexico 86. Je, itakuwa zamu ya Bono kumenyana na timu ya Argentina? Tutaona."	https://www.bbc.com/swahili/articles/cw4n2dej1k2o
business	Sandile Shezi: Polisi wamkamata 'milionea mwenye umri mdogo zaidi' Afrika kusini kwa madai ya ulaghai	Kijana huyu mwenye umri wa miaka 23 Sandile Shezi ambaye anajiita 'milionea mwenye umri mdogo zaidi' nchini Afrika Kusini alikamatwa na maafisa wa polisi. Afisa wa polisi wa eneo la Gauteng nchini Afrika Kusini Mavela Masondo  anasema kwamba Shezi alijiwasilisha mwenyewe katika kituo cha polisi akiandamana na wakili wake. Polisi walimfungulia mashtaka ya ulaghai kijana huyo ambayo alikana. 'Naweza kuthibitisha kwamba polisi walimkamata kijana huyo. Aliwasilishwa mbele ya hakimu  wa eneo la Randburg siku ya Alhamisi ambapo alishtakiwa na mashtaka ya ulaghai', alisema bwana Masondo. Shezi ambaye alikuwa ametoka katika mji wa Durban anadaiwa kumlaghai mfanyabishara mwenza  wa kampuni ya Global Forex Institute GFI kima cha R500,000 ambazo ni sawa na $34,264. Maafisa wa polisi walikuwa wametoa kibali cha kumkamata mapema mwezi huu . Sandile Innocent Shezi amekuwa akijiita milionea mwenye umri mdogo zaidi , pamoja na mwenzake walianzisha biashara ya fedha za kigeni. GFI ni kampuni inayowafunza watu kuhusu biashara ya fedha za kigeni ambapo huwafunza watu kuanzisha biashara zao. Alianza ndoto yake ya kufanya biashara akiwa na umri mdogo ambapo alikuwa akichukua fedha kutoka kwa rafiki zake ili kufanya biashara. Kulingana na mfanyabiashara huyo , kampuni ya GFi ililenga kuweka mazingira ya huru ya kibiashara . Shezi pia anamiliki wakfu kwa jina Sandile Shezi na anawafuasi 20700 katika mtandao wa Instagram.	https://www.bbc.com/swahili/habari-58996133
entertainment	Bilionea wa Kijapani amtafuta mwanamke atakayeandamana naye mwezini	Bilionea wa Kijapan, Yusaku Maezawa anamtafuta mpenzi ambaye ataandamana naye katika safari yake ya kuelekea mwezini mwaka 2023. Bilionare huyo atakuwa abiria wa kwanza kusafiri mwezini. Hivi majuzi mahusiano na mchumba wake wa zamani Ayame Goriki yalitumbukia nyongo. Hivi sasa wanawake tofauti ulimwenguni wanatuma maombi kwa bilionea huyo kupitia mtandao wake.	https://www.bbc.com/swahili/gnb-51089267
health	Timothy Ray Brown: Aliyekuwa mtu wa kwanza kutibiwa HIV amefariki	"Mtu wa kwanza kutibiwa virusi vya ukimwi HIV  - Timothy Ray Brown amefariki kutokana na saratani. Bwana Brown ambaye pia alijulikana kama mgonjwa wa Berlin alipandikizwa uboho  kutoka kwa mtu ambaye alikuwa na kinga dhidi ya HIV 2017. Hii ilimaanisha kwamba alikuwa ahitaji tena dawa za kukabiliana na virusi vya ukimwi hivyobasi alisalia bila maambukizi yoyote ya virusi hivyo vinavyosababisha ukimwi kwa maisha yake yote. Shirika la kimataifa kuhusu wagonjwa wa ukimwi duniani limesema kwamba bwana Brown aliupatia ulimwengu matumaini  kwamba dawa ya kutibu ukimwi inaweza kupatikana. Bwana Brown mwenye umri wa miaka 54, ambaye alizaliwa nchini Marekani , alipatikana na virusi vya HIV alipokuwa akiishi Berlin 1995. Na baadaye mwaka 2007 alipata saratani ya damu kwa jina Myeloid Leukemia. Tiba yake ilianza kuharibu uboho wake  ambao ulikuwa ukizalisha seli hizo za saratani kabla ya kufanyia upandikizaji. Uboho huo ulitoka kwa mfadhili ambaye  alikuwa na mabadiliko nadra katika sehemu ya DNA iitwayo jeni ya CCR5. CCR5 ni seti yenye maagizo ya jeni ambayo huunda mlango ambao virusi vya ukimwi (VVU) huingia kuambukiza seli. Mabadiliko ya CCR5 kimsingi hufunga mlango na kuwapa watu kinga dhidi ya VVU. Niliwacha kula dawa siku ambayo nilifanyiwa upandikizaji , na baada ya miezi mitatu sikuwa na virusi vya ukimwi mwilini mwangu. Bwana Brown aliambia BBC mwaka 2012. "" Virusi havikugundulika mwilini mwake tena. Kwa kweli alikuwa ""amepona"". Lakini saratani ya damu  ambayo ilisababisha kupona VVU, ilirudi mapema mwaka huu na kuenea kwenye ubongo wake na uti wa mgongo. ""Ni kwa masikitiko makubwa kwamba ninatangaza kifo cha Timothy ambaye aliaga dunia ... akiwa amezungukwa na mimi na marafiki, baada ya vita vya miezi mitano na saratani ya damu,"" mwenzake Tim Hoeffgen aliandika kwenye Facebook. Aliongeza: ""Tim alitumikia maisha yake kusimulia hadithi yake juu ya tiba yake ya VVU na kuwa balozi wa matumaini."" Tiba ya Bwana Brown ilikuwa hatari sana kutumika mara kwa mara - inasalia kuwa tiba ya saratani. Njia hiyo pia ni ghali sana kwa watu milioni 38, wengi wanaoishi katika jangwa la sahara wanaofikiriwa kuishi na maambukizi ya VVU. Walakini, hadithi ya Bwana Brown iliwapatia msukumo wanasayansi, wagonjwa na ulimwengu kwamba tiba inaweza kupatikana. Jumuiya ya Ukimwi ya Kimataifa (IAS) ilisema ilikuwa ikiomboleza na ""moyo mzito sana"". "" Timothy na daktari wake, Gero Hutter, wanatudai shukrani kubwa kwa kufungua mlango kwa wanasayansi kuchunguza dhana kwamba tiba ya VVU inaweza kupatikana,"" alisema Prof Adeeba Kamarulzaman, rais wa IAS. Mgonjwa wa pili aliyepona VVU alitangazwa mapema mwaka huu. Adam Castillejo - anayejulikana kama mgonjwa wa London - alipatiwa matibabu sawa na yale ya Bwana Brown na aliwacha kutumia dawa zake za VVU."	https://www.bbc.com/swahili/habari-54363116
health	Coronavirus: 'Unyanyapaa' ulivyochochea chuki dhidi ya Wachina nchini Kenya	"Katika mfululizo  wa barua za Afrika, mwandishi wa Kenya Waihiga Mwaura anaelezea ni namna gani virusi vya corona vilivyoweza kuchochea chuki dhidi ya wageni na raia wa China. Licha ya kwamba kila kona ya dunia virusi hivi vimekuwa tishio, lakini adui mkubwa wa ugonjwa huu si virusi vyenyewe bali ni ""hofu, uvumi na unyanyapaa"". Si maneno yangu ,lakini kwa wale Waethiopia ambao wanaongoza duniani kupunguza athari za ugonjwa wa Covid-19. Mkuu wa Shirika la afya duniani, Tedros Adhanom Ghebreyesus alijibu mwezi uliopita kuhusu kesi ya unyanyapaa dhidi ya wachina. Alirudia ujumbe wake kwenye ukurasa wa Twitter mapema wiki hii aliposimulia stori ya mwanaume kutoka Singapore alivyopigwa nchini Uingereza mjini, London, kwa sababu ya virusi vya corona. Hali ya unyanyapaa inazidi kuenea na Kenya haina utofauti na nchi nyingine. 'Wewe ni virusi vya corona' Filamu ya video ya kusikitisha inayosambaa mitandao ya kijamii ikionyesha  mwanaume na mwanamke wenye asili ya bara la Asia wakinyanyaswa na kundi kubwa la watu wenye kipato cha chini katika mji mkuu wa Kenya, Nairobi. Video hiyo imeanza kwa mtu ambaye hajulikani katika kundi kubwa la watu akipiga kelele: ""Wewe ni kirusi cha corona, wewe ni virusi vya corona."" Mwanaume alijibu huku akitaka kupiga picha tukio lile lakini aligundua kuwa mwenzake mwanamke anlikuwa katika hatari hivyo akakimbiliakumsaidia . Mwanaume huyo alisimama katikati ya kundi la watu na kuanza kuwajibu kwa kelele: ""Hatuna corona, hatuna corona."" Video ilisimamishwa kaba ya kuona tukio zima mpaka mwisho, lakini hali hiyo ni kutokana na athari za upande mwingine wa virusi vya corona. Februari 27, ujumbe ulisambaa katika mtandao wa Facebook, ukidai kuwa mbunge mmoja wa Kenya ametaka wananchi wa jimbo lake kuepuka kuwa na muingiliano na raia wa China ambao wamerejea kutoka kwao baada ya sherehe za mwaka  mpya wa China. Ujumbe huo ulionya kuwa kama serikali haitawalinda raia wake, basi watalazimika kuwaweza raia wote wa China katika karantini. Na vilevile wananchi watakuwa na ruhusa ya kumkimbiza yeyote kwa mawe katika jimbo lao. Ubalozi wa China' uijibu madai hayo haraka kwenye kurasa ya Twitter kutaka jumuiya za watu kutoka China kulindwa na watu kuacha ubaguzi. Si Kenya peke yake ambayo ilionyesha chuki ya aina hiyo bali kuna mataifa mengine ya angwa la sahara ambayo yanahusisha wasafiri waliotoka China. Huku kukiwa hakuna unyanyapaa wa aina hiyo kwa wageni kutoka ulaya. Kabla ya Kenya haijarekodiwa kwa kesi hiyo lakini chanzo cha hayo yote ni hofu na mchanganyiko wa unyanyapaa. Ubaguzi huo umeathiri uhusiano wa kiuchumi wa China na Kenya Kenya iliazima kiasi kikubwa cha fedha kutoka China kwa ajili ya kujenga miradi yake mikubwa. Wakati raia wa Kenya wa kawaida wakiwa haoni manufaa wanayopata, wanatafuta mtu wa kumlaumu kwa kushuka kwa uchumi wao. Wamechoka kunyooshea kidole serikali, wengine wakiwalamu baadhi ya raia wa China waliokuja kwa wingi kutafuta fursa za kiuchumi. Hofu ya virusi vya corona pia inafanya tabia ya ubaguzi kuongezeka. Adrian Blomfield, ni mwandishi wa habari wa kujitegemea ambaye anasema kuwa gari binafsi zimekubaliana kukataa kubeba abiria ambao ni raia wa China. Dereva mmoja wa taxi alisema kuwa raia wa China wamekuwa wakibadili majina yao katika programu za kuita gari za kukodi ili ombi lao lisikataliwe. Vilevile alieleza kuwa abiria wanaowatoa katika uwanja wa ndege lazima washushe vioo na kuvaa mask. Na kuogeza kusema kuwa wanataka serikali kuwapa mask madereza wote wa taxi za uwanja wa ndege na kutoa taarifa zaidi kwa jamii. Serikali imekosolewa kwa kutochukua hatua za haraka kuelimisha watu kuhusu virusi vya corona na kuwaonya kuhusu ubaguzi. Uvumi ndio umefanya watu kwa na taarifa ambazo si sahihi. Kampeni za uhamasishaji zimeanza kwa kuchelewa. Raia wa China ambao wanaoishi Kenya kama Lin Yimenghan, ambaye ana asasi ya kusaidia wahitaji anasema kuwa aliwahi kushuhudia mtu anamuita  ""coronavirus"" akiwa katika kituo cha basi Nairobi. Taarifa zinasema kuwa hali hii si ya kusahaulika. ""Ni jambo la kawaida kwa watu kuwa na hofu ya kitu ambacho hawana taarifa nacho."" Kuenea kwa unyanyapaa kwa kasi zaidi ya virusi vyenyewe vya corona, watu wanahitajika kuwa na upendo na ueleo kwa wenzao. Kama kila mtu atakuwa na tabia ya upendo basi dunia ingekuwa na amani zaidi."	https://www.bbc.com/swahili/habari-51789828
religion	Ghasia zakumba Uswidi kufuatia tukio la uchomaji wa Quran	"Ghasia zimeendelea kushuhudiwa kwa siku ya nne katika miji kadhaa ya Uswidi, kufuatia hatua ya kuchomwa kwa nakala za Quran iliyofanywa na kundi la mrengo wa kulia, linalopinga wahamiaji. Vyombo vya habari vya ndani vinaripoti kuwa watu watatu walijeruhiwa katika mji wa Norrköping mashariki mwa nchi siku ya Jumapili baada ya polisi kupiga risasi hewani kuwatawanya waandamanaji. Magari kadhaa yamechomwa moto  na karibu watu 17 kutiwa mbaroni. Siku ya Jumamosi, magari kadhaa ikiwemo basi moja yaliteketezwa katika mji wa kusini wa Malmo wakati wa mkutano wa kundi la mrengo wa kulia. Awali, serikali za Iran na Iraq zilitoa wito kwa wajumbe wa Uswidi kukemea uchomaji huo. Rasmus Paludan mwenye msimamo mkali na mzaliwa wa Denmark- Uswidi, ambaye anaongoza vuguvugu la Stram Kurs (msimamo mkali), alisema amechoma maandishi matakatifu ya Uislamu na angerudia tena kitendo hicho. Takriban maafisa 16 wa polisi waliripotiwa kujeruhiwa na magari kadhaa ya polisi kuharibiwa katika machafuko ya siku ya Alhamisi, Ijumaa na Jumamosi katika maeneo ambayo kundi la mrengo wa kulia lilipanga matukio, ikiwa ni pamoja na viunga vya Stockholm na katika miji ya Linköping na Norrköping. Paludan alikuwa ametishia kufanya mkutano mwingine huko Norrköping siku ya Jumapili, na kusababisha waandamanaji kukusanyika hapo, Deutsche Welle iliripoti. Polisi wa eneo hilo walisema katika taarifa kwamba walifyatua risasi za onyo baada ya kushambuliwa na watu watatu wanaonekana kupigwa na risasi bandia. Mkuu wa polisi wa kitaifa wa Uswidi Anders Thornberg alisema katika taarifa yake Jumamosi kwamba waandamanaji wameonyesha kutojali maisha ya maafisa wa polisi, na kuongeza: ""Tumeona ghasia kali hapo awali. Lakini hili ni jambo lingine."" Maandamano ya kupinga mipango ya Stram Kurs ya kuchoma Qur'ani yamewahi kuzua vurugu nchini Uswidi. Mnamo 2020, waandamanaji walichoma moto magari na maduka kuharibiwa katika mapigano huko Malmö. Paludan - ambaye alifungwa kwa mwezi mmoja mwaka 2020 kwa makosa kadha ikiwa ni pamoja na ubaguzi wa rangi nchini Denmark - pia amejaribu kupanga uchomaji wa Quran katika nchi nyingine za Ulaya, ikiwemo Ufaransa na Ubelgiji."	https://www.bbc.com/swahili/habari-61137810
religion	Virusi vya corona: Wakenya wabuni mbinu tofauti ya kufanya ibada nyumbani	Ibada ya roshani yaandaliwa nchini Kenya kama njia ya kujilinda na maambukizi ya virusi vya corona. Ibada hii kwa jina maarufu B2B umewavutia wazazi na watoto kushiriki pamoja huku wakiangazia sheria ya kukaa umbali	https://www.bbc.com/swahili/habari-52621096
sports	Tetesi za Soka Ulaya Jumapili 13.02.2022: Haaland, Azpilicueta, Cavani, Ten Hag, Rodgers, Firmino	Manchester City iko kwenye nafasi nzuri ya kumsajili mshambuliaji wa Borussia Dortmund Erling Braut Haaland - shukrani kwa baba yake na mchezaji wa zamani wa City Alf Inge Haaland - wakati mshambuliaji  huyo wa mwenye umri wa miaka 21, atapatikana kwa ada ya £68m katika majira ya joto. (Football Insider) Dhamira ya Real Madrid ya kumsajili Haaland huenda ikapewa nguvu na Adidas, ambao wanafikiri kumuwakilisha mshambuliaji huyu, kufuatia kukamilisha mkataba wake na Nike mwezi January. (Bild, via Marca) Mlinzi wa Chelsea Cesar Azpilicueta, 32, ana mkataba wa kujiunga na Barcelona bure wakati mkata wa mlinzi huyo wa Hispania utakapomalizika wakati wa majira ya joto. (Sport) Edinson Cavani anatarajiwa kuondoka Manchester United wakati mkataba wake utakapomalizika mwishoni mwa msimu na mshambuliaji huyo wa Uruguay, 34, angependelea kutimkia Hispania kuliko kurejea nyumbani Amerika Kusini. (Fabrizio Romano) Mtendaji mkuu mpya wa Manchester United Richard Arnold anaunga mkono juhudi za Ralf Rangnick za kumnasa kocha wa Ajax Erik ten Hag kuwa meneja mpya wa timu hiyo, licha ya wachezaji wengi kumtaka kocha wa Paris St-Germain Mauricio Pochettino. (Sun) Liverpool inatarajia kumpa mkataba mpya mshambuliaji wa kibrazil Roberto Firmino, 30. (Football Insider) Kocha wa Leicester Brendan Rodgers amezidi kuchochea uvumi kwamba kazi yake ijayo itakuwa kwenye mji wa Manchester, baada ya kutafuta makazi mapya karibu na eneo la soka la Cheshire. (Sun) Lyon wanaendelea kusubiria majibu ya Jason Denayer, 26, kama atakubali ofa yao a mkataba mpa, huku Barcelona, Newcastle, Juventus na Napoli wakimfuatilia mlinzi huyo wa Ubelgiji, ambaye mkataba wake unamalizika mwishoni mwa msimu huu. (Het Nieuwsblad - in Dutch) Barcelona wanajiandaa kulipa £50.2m kumsajili mshambuliaji wa Ufaransa Nabil Fekir, ingawa klabu ya zamani ya nyota huyo mwenye umri wa miaka 28, Real Betis inataka £66.2m. (Sport) Borussia Dortmund wanaamini watafikia makubaliano ya kumsajili mshambuliaji wa ujerumani Karim Adeyemi, 20, kwa mkatabna wa miaka 5 kutoka Red Bull Salzburg. (Fabrizio Romano) Paris St-Germain hawana shaka na wako tayari kiungo mholanzi Xavi Simons, 18, kusaini mkataba mpya kabla mkataba wake wa sasa kumalizika mwishoni mwa msimu huu. (Mundo Deportivo - in Spanish)	https://www.bbc.com/swahili/60365684
politics	Uhamiaji: Kwanini Uingereza inawapeleka waomba hifadhi Rwanda?	"Baadhi ya waomba hifadhi wanaovuka bahari kati ya Ufaransa na Uingereza watatpelekwa Rwanda, chini ya mpango wa serikali ya Uingereza. Inasema mpango huo - ambao unapingwa mahakamani - utakatisha tamaa wengine wao kwenda Uingereza. Hata hivyo, kuna wasiwasi kuhusu haki za binadamu na ikiwa Rwanda itawafaa wanaotafuta hifadhi. Mpango huo wa majaribio wa miaka mitano utawezesha baadhi ya wakimbizi wanaowasili nchini Uingereza kupelekwa Rwanda, ili wakaombe hifadhi huko. Kundi la kwanza la waomba hifadhi linatarajiwa kuwasili Juni 14. Mpango huo zaidi unalenga wahamiaji wachanga wasio na waume ambao hufika kwa kile ambacho serikali ya Uingereza inakiita ""mbinu zisizo halali, hatari au zisizo za lazima"", kama vile kwa boti ndogo au kufichwa kwenye lori. Waomba hifadhi wa Uingereza wanatoka wapi? Hadi hivi karibuni, waomba hifadhi wengi wanaovuka bahari kuingia Ungereza wanatoka Iran - 80% mwaka 2018, na 66% mwaka 2019. Lakini kufikia sasa kuna mchanganyiko wawatu kutoka mataifa tofauti. Wairan walikuwa kama 30% ya waliofika kwa mashua ndogo mwaka jana. Takriban 21% walikuwa Wairaq, 11% Waeritrea na 9% Wasyria. Takriban 75% walikuwa wanaume wenye umri wa miaka 18 hadi 39. Mnamo 2021, watu 28,526 wanajulikana kuvuka Idhaa ya Kiingereza kwa boti ndogo - kutoka 8,404 mnamo 2020. Idadi hiyo  inatarajiwa kuogezeka zaidi mwaka huu. ""Mtu yeyote aliyeingia Uingereza kinyume cha sheria"" tangu Januari 1 anaweza kupelekwa Rwanda, hakuna idadi iliyowekwa, Waziri Mkuu wa Uingereza Boris Johnson amesema. Lakini chanzo kutoka Wizara ya Mambo ya Ndani kiliiambia BBC kwamba, katika wakimbizi 37 wa awali waliopangwa kusafirishwa Jumanne, lakini changamoto za kisheria kuhusu utumwa wa kisasa na haki za binadamu zimepunguza idadi hiyo kwa kiasi kikubwa. Kwa mujibu wa shirika la upendo Care4Calais, watu 11 sasa wanaweza kusafirishwa. Mashirika ya Misaada yanapinga mpango huo mahakamani, yakisema wanaotafuta hifadhi hawapewi muda wa kutosha kukata rufaa ya haki ya kukaa Uingereza. Makundi mengine yamehoji iwapo Rwanda ni salama kwa wanaotafuta hifadhi na kwamba sera hiyo inakiuka sheria za haki za binadamu. Mahakama ya Rufaa ya Uingereza ilikataa ombi la kusitisha safari ya ndege siku ya Jumanne. Shirika la misaada la Asylum Aid limetuma maombi ya zuio dhidi ya safari hiyo ya ndege. Mwanasheria wa Umoja wa Mataifa aliiambia Mahakama Kuu ya London kwamba wakimbizi watakuwa katika hatari ya ""madhara makubwa, yasiyoweza kurekebishwa"" ikiwa watapelekwa Rwanda. Lakini Bw. Johnson alisema serikali ilijua kwamba ""mawakili makini sana"" watapinga mahakamani sera hiyo. Alisema wanaharakati ""Wanaharakati wanataka kuwa na njia ya wazi kabisa ya uhamiaji"" na ilikuwa muhimu ""kukomesha magenge ya wahalifu"" kusafirisha watu katika Idhaa katika mashua hatari. Wakosoaji wa mpango huo ni pamoja na Justin Welby, mkuu wa Kanisa la Uingereza, ambaye alisema ""kanuni lazima izingatie hukumu ya Mungu, na haiwezi"". Na kulingana na ripoti za gazeti, Prince Charles ameelezea kuwa ""ya kutisha"". Itagharimu pesa ngapi? Uingereza inawekeza paundi milioni 120 katika ""maendeleo ya uchumi na ukuaji wa Rwanda"" kama sehemu ya makubaliano. Ofisi ya Mambo ya Ndani ilisema mfumo wa hifadhi ya Uingereza kwa sasa unagharimu £1.5bn kwa mwaka, huku zaidi ya £4.7m kwa siku zikitumika katika hoteli kuwahudumia wahamiaji wasio na makazi. Ulinganisho umefanywa na mfumo wa  Australia wa kuwahudumia wahamiaji nje ya nchi, ambao ulikadiriwa kugharimu $957m (£546m) mnamo 2021-22. Gharama ya kuwaondoa watu kutoka Uingereza kwa ndege ya kukodi ilikuwa zaidi ya pauni 13,000 kwa kila mtu mnamo 2020. Rwanda inawahifadhi vipi wakimbizi? Rwanda inarekebisha hosteli karibu na mji mkuu, Kigali, ili kuwahifadhi wahamiaji hao kutoka Uingereza. Waandishi wa habari ambao wametembelea maeneo hayo wanasema ni ya msingi. Nchi hiyo tayari ina yakriban wakimbizi 150,000, wengi kutoka nchi jirani za Burundi na DR Congo. Umoja wa Mataifa na Umoja wa Ulaya pia wameanzisha ""kituo cha usafiri"" huko Gashora, kilomita 90 kutoka mji mkuu, Kigali, ili kuwahifadhi wakimbizi 300 kutoka Mashariki ya Kati na kwingineko barani Afrika. Walijaribu kuvuka bahari ya Mediterania kutoka Libya hadi Ulaya, lakini walinaswa na vita vya wenyewe kwa wenyewe vya Libya. Nchi hiyo kwa sasa ni nyumbani kwa wakimbizi 150,000, wengi wao kutoka nchi jirani ya Burundi na DR Congo. Baadhi ya wakimbizi nchini Rwanda wameweza kupata kazi kama vibarua wa mashambani na watumishi wa nyumbani. Hata hivyo, wengi hawana ajira na wanategemea manufaa ya serikali ya takriban £35 kwa mwezi. Serikali ya Rwanda inasema nchi hiyo imekuwa na ukuaji wa ""muujiza"" wa kiuchumi tangu 1994, wakati vita vya mauaji ya halaiki vilipoua watu 800,000. Idadi ya watu wanaoishi chini ya mstari wa umaskini wa kitaifa imepungua kutoka 77% mwaka wa 2001 hadi 55% mwaka wa 2017. Umri wa kuishi wakati wa kuzaliwa uliongezeka kutoka miaka 29 katikati ya miaka ya 1990 hadi miaka 69 mwaka wa 2019. Hata hivyo, Rwanda inasalia kuwa mojawapo ya nchi maskini zaidi duniani, ikishika nafasi ya 165 kwa mapato ya wastani kwa kila mkuu wa watu. Takriban 70% ya watu milioni 13 nchini humo wanaishi kutoka mkono hadi mdomo kama wakulima wa kujikimu."	https://www.bbc.com/swahili/habari-61797375
politics	Virusi vya corona: Rwanda na Afrika Kusini kulegeza marufuku ya kutotoka nje	Serikali ya Rwanda imepunguza makali ya masharti iliyoweka kama hatua za kuzuia maambukizi ya virusi vya corona tangu wiki sita zilizopita. Tangazo hilo la serikali ambalo lilikuwa linasubiriwa sana linasema kuwa kuanzia Mei, 04 watu wataruhusiwa kurudi kwenye biashara zao binafsi na za umma huku kukiwa bado kuna masharti kidogo. Mpaka sasa Rwanda imeripotiwa kuwa na wagonjwa wa corona 243 huku maambukizi mapya yakiwa ni watu 84 ambayo yaliripotiwa siku saba zilizopita ukilinganisha na visa 16 ambavyo viliripotiwa ndani ya siku saba zilizopita. Waziri wa afya wa nchini humo anasema idadi hiyo ya maambukizi  inaongezeka  kwa sababu ya kuruhusu madereva wa maroli kuingia kutoka bandari ya Mombasa, Kenya na Dar es Salaam, Tanzania. Shughuli za kibiashara za watu binafsi na umma zitarejea kuanzia tarehe 4, Mei, licha ya kwamba marufuku ya kutoka nje nchini humo itaendelea kuanzia saa mbili usiku mpaka saa kumi na moja alfajiri. Masoko yatafunguliwa kwa wauzaji  asilimia hamsini tu kuruhusiwa, shughuli za hoteli na migahawa zitarejea na kufungwa saa moja usiku. Sehemu za michezo, mazoezi , vilabu vya pombe na sehemu za kuabudia zitabaki kuwa zimefungwa , hata hivyo mtu mmoja mmoja ataruhusiwa kucheza sehemu za wazi. Usafiri wa umma unapaswa kuzingatia kutokaribiana kwa watu , lakini watu hawataruhusiwa kusafiri kutoka mkoa mmoja kwenda mwingine. Shule zote zitabaki zimefungwa mpaka mwezi Septemba  2020, na mipaka yote itabaki kuwa imefungwa isipokuwa mizigo ambayo inatakiwa kuingia nchini humo na raia wa Rwanda ambao wanataka kurejea nyumbani, tangazo hilo lilisema. Rwanda lilikuwa taifa la kwanza la jangwa la sahara kuchukua hatua ya kupiga marufuku watu kutoka nje kabisa ikiwa ni jitihada za kuzuia maambukizi ya virusi vya corona. Kwa upande wake Afrika Kusini leo Ijumaa imeanza kutekeleza masharti mapya yaliyowekwa na serikali baada ya wiki tano iliyowekwa na serikali kudhibiti maambukizi ya virusi vya corona Baadhi ya biashara zitaruhusiwa kufungua ikiwa ni pamoja na mikahawa ya chakula na familia kuruhusiwa kutoka majumbani mwao. Serikali hata hivyo ita wapeleka maafisa zaidi was usalama kushika doria mitaani na ambao pia watahakikisha amri ya kutotoka nje nyakati za usiku inazingatiwa. Uuzaji wa pombe bado umepigwa marufuku. Afrika Kusini ni moja ya nchi za Afrika iliyoweka sheria kali ya kukabiliana na janga la corona. Zaidi ya watu 100 wamethibitishwa kufariki kutokana na ugonjwa wa Covid-19 lakini amri ya kutotoka nje pia imeathiri pakubwa uchumi wa nchi hiyo. Viwango vya umasikini viliripotiwa kupanda wakati wa marufuku ya kutotoka nje hali ambayo wadadisi wa masuala ya kijamii wanasema imepanua pengo kati ya matajiri na masikini.	https://www.bbc.com/swahili/habari-52498267
politics	Mwaka mmoja bila Rais Magufuli na maisha yenye rangi mbili Tanzania	"Machi 17, 2022, Tanzania inaadhimisha mwaka mmoja wa kifo cha rais wa awamu ya tano wa taifa hilo, John Magufuli. Magufuli alifariki kutokana na matatizo ya moyo jijini Dar es Salaam. Makamu wake wa rais wakati huo, Samia Suluhu Hassan, akarithi kiti chake kwa kuapishwa siku mbili tu baadaye yaani Machi 19, 2021 na kuwa Rais wa awamu ya sita na wa kwanza mwanamke katika historia ya taifa hilo la Afrika Mashariki. Swali kubwa sasa, mwaka mmoja tangu kifo cha Magufuli, maisha yakoje nchini Tanzania? Uchumi wa Tanzania umekuwa ukikua kwa wastani wa asilimi 6.3  kati ya mwaka 2010 mpaka 2019 ikiwa miongoni mwa nchi chache barani Afrika ambazo uchumi wake unakua kwa kasi. Licha ya kuendelea kuimarika kwa uchumi wake chini ya Rais Samia lakini hilo halitafsiri maisha halisi ya mtanzania, kama mtaalamu huyu wa fedha alivyoiambia BBC: ""Ipo tofauti ya ukuaji wa uchumi na maendeleo na uchumi, sasa tunashuhudia angalau ahueni mifukoni ukilinganisha na kipindi cha  Rais Magufuli kati ya mwaka 2018 na 2020, ingawa bado mambo magumu, maisha magumu', anasema  Raphael Magoha. Mmoja wa wazazi wa binti ambaye alishindwa kuendelea na shule kwa sababu ya ujauzito, anasema atamkumbuka Rais Magufuli kwa jitihada zake za kukuza uchumi na kuboresha miundo mbinu, lakini sera yake ya mabinti wajawazito kutorudi shuleni lilimtatiza na kukata tamaa ya maisha ya kuchumi ya mwanae huko mbele. 'elimu ndio tegemeo letu sisi masikini, unaamini  mtoto wako akisoma atajisaidia na atakuja kusaidia familia, kidogo azime ndoto za maelfu ya mabinti, tunashukuru mama (Rais Samia) kaliona hilo, mabinti wajawazito sasa wameruhusiwa kuendelea na masomo. Wakati akitoa tamko la kukataza mabinti wajawazito kurejea shuleni Magufuli alisema: ""yaani tusomeshe wazazi? nataka niwaambie, ndani ya utawala wangu kama Rais hakuna mwenye mimba atakayerudi shuleni, amechagua maisha hayo ya mtoto akalee vizuri mtoto"". Moja ya eneo ambalo, lilikuwa linapigiwa makelele na baadhi ya wakosoaji wakati wa utawala wa Rais Magufuli ni hili la uhuru wa habari, kujieleza na kutoa maoni. ""Ilionekana kuikosoa serikali ni dhambi kubwa, ukiikosoa ulionekana si mzalendo, na baadhi ya walioikosoa hawakubaki salama', alisema Adam Michael wa Moshi. Kiongozi wa upinzani nchini humo aliyegombea urais mwaka 2020 akichuana na Magufuli, Tundu Lissu mara kadhaa alinukuliwa akisema shambulio la risasi dhidi yake mwaka 2017 lilitokana na ukosoaji wake dhidi ya serikali ya Magufuli. Ingawa BBC haiwezi kuthibitisha hilo, ila Mkuu wa  jeahi laPolisi Tanzania Simon Sirro alinukuliwa akieleza Polisi haijakaa kimya kuhusu kushambuliwa kwake na haihusiki na shambulio hilo. Sirro alisema ""kinachofanya uhalifu sio sare, Kinachofanya uhalifu ni mtu anayetekeleza tukio. Kwa hiyo jambo la msingi tunawatafuta waliotekeleza tukio hilo."" Katika eneo la uhuru wa habari, Tanzania ilipitisha sheria ya huduma za habari 2016, na sheria ya makosa ya mtandao ya mwaka 2015, sheria ya takwimu, 2015 sheria kupata taarifa na kanuni zake 2016. Sheria hizi zinataja kuwa sababu kuu ya kuporomoka kwa uhuru wa habari na kujieleza katika utawala wake. Kwa mujibu wa shirika la waandishi wa habari wasio na mipaka (RSF), katika kipindi cha miaka mitatu kuanzia 2016 mpaka 2018 kwenye eneo la uhuru wa habari duniani Tanzania iliporomoka kutoka nafasi 76 hadi ya nafasi ya 93 kati ya nchi 180, ikiporomoka kwa nafasi 17. 'Hakuna aliyeweza kuthubutu kusema kitu wakati huo, pengine kwa uoga au kwa heshima ya Rais, licha ya kuwa na mazuri, lakini sheria hizi zina vipengele vya kubana uhuru wa habari, watu kusema na kukosoa, sishangai leo Nape (Waziri wa habari), anaona umuhimu wa kuzirejea, ukweli nampongeza zina mapungufu, anasema mwandishi wa habari wa kituo cha Clouds FM, Dixon Busagaga. Waziri wa Habari na Teknolojia ya habari, Nape Nnauye wiki hii ameviambia vyombo vya habari kwamba, serikali ina mpango wa kuzirekebisha baadhi ya sheria hizo kupitia bunge la mwezi wa tisa na kunukuliwa akisema pia kwamba ""hatuna mpango (serikali) wa kufungia gazeti, ila tuna mpango wa kushugulika na kosa la mtu kama mtu'. Hatua hiyo inaungwa mkono na mwandishi mwingine wa habari, ambaye hakutaka kujitambulisha na ambaye alipitia madhira kwenye majukumu ake ya uandishi wakati wa utawala uliopia, anayesema mwaka mmoja uliopita umekuwa na mabadiliko ya kutia moyo kuhusu sekta ya habari na uhuru wa habari kwa ujumla. 'Leo unaweza kukosoa, na tunaona mitandaoni watu wanakosoa ingawa si kwa uhuru mkubwa, ila miaka miwili iliyopita, usingethubutu, hata kwa uhuru mdogo', alisema. Ikumbukwe siku chache baada ya kuingia madarakani kufuatia uchaguzi wa mwaka 2015 serikali ya Rais Magufuli ilitangaza pia kusitisha matangazo mubashara ya vikao vya bunge, ikisema hatua hiyo ni mkakati wa kupunguza matumizi ya fedha za umma. Nape kwenye hili amesema hana mamlaka nalo kwa sasa. Kwa mujibu wa sheria za Tanzania, mikutano ya kisiasa na maandamano ni halali kwa vyama vya siasa na makundi yanayokubalika kisheria. Lakini alipoingia madarakani Rais Magufuli alinukuliwa akisema shughuli za siasa ikiwa ni pamoja na maandamano na mikutano ya hadhara isimame hadi uchaguzi ujao (akimaanisha wa mwaka 2020). Alidai baada ya uchaguzi uliopita, ""sasa ni kazi tu"". Ilianza kuzuiwa mikutano ya hadhara baadae mikutano na vikao vya ndani vilikumbwa na kadhia hiyo. ""Amri ya jeshi la Polisi (kuzuia mikutano) ni amri haramu, katiba yetu ya Jamhuri ya Muungano imeweka haki ya kufanya mikutano, bila mikutano hakuna siasa, kwa hiyo tumepigwa marufuku kufanya siasa', alisema Tundu Lissu alipozungumza na BBC mwaka 2016. Lakini kuna kilichobadilika leo? Juma Shomvi wa Morogoro anasema ""hakuna, bado mikutano haifanyiki, lakini kuna nia njema inayoonekana kupitia mama (Rais Samia), angalau kuna uhuru fulani kiasi wa kukusanyika bila uoga. Kuhusu hili Lissu alinikuliwa na vyombo vya habari vya ndani wiki hii akisema: ""Mimi sio mpiga vigerere, lakini kuna mambo Mama (Rais Samia) ameanza kuyafanya vizuri, kwa sababu ameyafanya vizuri, tutaungana naye ili ayafanye vizuri zaidi. Kuna kazi kubwa iliyopo mbele yake ambayo si rahisi, lazima tumpe moyo. Katika kipindi cha mwaka mmoja, bila Magufuli, mbali na viongozi wengine wa kisiasa, Rais Samia ameshakutana na viongozi wa chama kikuu cha upinzani, CHADEMA, Tundu Lissu na Mwenyekiti, Freeman Mbowe, aliyekuwa gerezani kwa miezi 8 kwa tuhuma za ugaidi, kabla ya mwendesha mashtaka kuiambia mahakama hana nia ya kuendelea na kesi hiyo. 'Isingekuwa rahisi wakati wa Magufuli, kushuhudia aina ya vikao na wapinzani, vinavyoendelea sasa, inatia moyo sasa kwenye muelekeo wa siasa na demokrasia, alichobakiza mama (Samia) ni kuruhusu tu mikutano na kuleta katiba mpya', alisema Nassib Kareem (sio jina lake halisi), mtanzania ambaye hakupenda kujitambulisha. Magufuli alisifiwa kwenye kusimamia rasilimali za umma kama madini, mapato ya serikali, ujenzi wa miundo mbinu, mapambano dhidi ya rushwa, na kuongeza uwajibikaji serikalini kupitia kauli mbiu yake maarufu ya ""hapa kazi tu"". Pamoja na hayo katika wakati wake, kulikuwa na matukio mengi yaliyopigiwa kelele kukiuka misingi ya haki za binadamu na utawala bora. Tumbuatumbua (kuwafukuza) wasaidizi wake, kufukuza wafanyakazi hewa, namna alivyolishughulikia suala la Corona, kuzuia mikutano ya siasa, kuzuia mabinti wanaopata mimba kutorejea shuleni, kupotea watu na an uwepo wa watu 'wasiojulikana', yalikuwa ni baadhi ya masuala yaliyoibua maswali kwa wanajamii. Lakini kwa sasa, Shomvi anasema ""wafanyakazi na wasaidizi wa rais wanapumua, hawana hofu tena, kama wakati wa Magu (Magufuli) na ni rahisi kuwajibika bila woga, ingawa Rais  Samia akilegeza kamba, uzembe utarudi serikalini'. Kwa upande wake Maria Sarungi, mwanaharakati na mtoto wa waziri wa zamani wa serikali ya Tanzania, Prof. Philemon Sarungi, ameandika kwenye mtandao wake wa twitter kwamba watu wana majeraha makubwa, akirejea hali ilivyo sasa Tanzania. Kituo cha Sheria na Haki za Binadamu Tanzania (LHRC), Anna Henga, ambacho kiliwahi kukumbwa na misukosuko wakati wa utendaji wake awamu iliyoipita, ikiwemo kuvamiwa na  kushikiliwa kwa afisa wake, Tito Magoti, kinase sasa kuna haueni kubwa. Mkurugenzi Mtendaji wa Kituo cha Sheria na Haki za Binadamu (LHRC), Bi. Anna Henga, anasema hali ya haki za binadamu imekuwa bora zaidi katika mwaka mmoja wa awamu ya sita, akitaja mambo 6, yaliyoboreshwa:, visa vya kutoweka kwa wanaharakati vimepungua, usawa wa kijinsia unaelekea pazuri kufuatia teuzi mbalimbali, kumekuwa na uhuru wa kujieleza, watetezi tumethaminiwa na hatuonekani kama maadui tena, watoto wa kike kurudi shule, uhuru wa vyombo vya Habari na usalama wa Raia'. Kauli hii inaungwa mkono na Paulina Adam, mama wa nyumbani anayesema: ""Mama (Rais Samia) anaupiga mwingi, leo tu furaha angalau, ila sio mkali kama Magufuli naona watendaji wengine wameanza kuzembea, jeshi la Polisi leo, linatia simanzi"". Kwa maoni na hisia hizi mchanganyiko kuhusu mwaka mmoja uliopita wa kutokuwepo kwa Magufulu 'Bulldoza' na kuingia kwa Rais Samia, inakupa picha kwamba ulikuwa ni mwaka wenye rangi mbili, ya kufurahisha kwa upande mmoja na upande mwingine usiopendeza katika maisha ya watanzania."	https://www.bbc.com/swahili/habari-60761253
business	Airbus A220-300:Tanzania kununua ndege nyingine mbili	Serikali ya Tanzania imesaini mkataba na kampuni ya utengenezaji wa ndege ya Airbus, kununua ndege mbili aina ya Airbus A220-300. Mkataba huo umesainiwa leo, Septemba 19, 2019 kati ya  Makamu wa rais wa kampuni hiyo Afrika, Hadi Akoum na upande wa Serikali ya Tanzania imewakilishwa na ofisa Mtendaji Mkuu wa wakala wa Ndege za Serikali, Benjamin Ndimila. Muwakilishi huyo wa serikali ya Tanzania, bwana Ndimila amewaambia waandishi wa habari kuwa ndege hizo zitakuwa za kihistoria na ziko tofauti na ndege ambazo tayari shirika la ndege la Tanzania ATCL ilizozinunua awali. Aidha hakutaja kiwango cha fedha kilichotolewa katika manunuzi hayo ya ndege mpya za Airbus A220-300 . Kwa upande wake Akoum, alidai kuwa utengenezaji  wa ndege ya aina hiyo unachukua mwaka mmoja hadi mwaka mmoja na nusu kukamilika kutokana na oda kuwa nyingi. Ndege hii ina urefu wa ni mita 38.7, na kwa jumla inaweza kuketi abiria 141. Urefu wake kutoka chini kwenda juu ni mita 11.5, na upana wa mabawa yake ni mita 35.1. Airbus 220-300 inaweza kusafiri umbali wa 5,920km safari moja, na inaweza kupaa ikiwa na uzani wa tani 67.6, na kutua ikiwa na uzani wa tani 58.7. A220-300 ndiyo ndege kubwa miongoni mwa ndege za familia ya A220 na iliundwa kulenga soko la safai za ndege zinazowabeba abiria kati ya 130-160. Ni ndege ambayo imeundwa kupunguza gharama ya matumizi yake ya mafuta kwa kila safari na pia kuwa yenye uwezo wa juu. Injini zake zimepunguza matumizi ya mafuta kwa kila abiria kwa asilimia 20 ukilinganisha na ndege za awali za aina yake. Ndege za A220 zimejengwa kwa vipande vinavyoweza kutengenezwa kwa haraka kiwandani iwapo vitahitajika wakati wa ukarabati. Injini zake pia huwa za familia moja. Marubani waliozoea ndege aina ya A220-300 na A220-100 hawahitaji mafunzo zaidi kuweza kuziendesha. Ndege za Airbus A220 zilikuwa zinafahamika kama Bombardier CS100s kabla ya Airbus kuununua mradi huo wa utengenezaji wa ndege za C Series. Ununuzi huo ulifanikishwa kupitia mkataba wa kibiashara kati ya kampuni ya Airbus na kampuni nyingine mbili: Bombardier Inc na Investissement Québec ambao ulianza kutekelezwa 1 Julai, 2018. Airbus sasa humiliki 50.01% yahisa katika ubia wa utengezezaji wa ndege hizo ambao kirasmi hufahamika kama C Series Aircraft Limited Partnership, huku Bombardier na Investissement Québec wakimiliki takriban 34% na 16% ya hisa mtawalia. Makao makuu ya mradi huo wa utengenezaji wa ndege pamoja na karakana zake vyote vinapatikana Mirabel, Québec. Kutokana na ushirikiano huo, na hali kwamba Airbus inamiliki hisa nyingi, mradi wa C Series huhesabiwa sasa kuwa chini ya Airbus. Shirika la Air Tanzania kwa sasa lina ndege saba, baada ya kununuliwa ndege sita chini ya mpango wa kufufua shirika hilo lililoanzishwa mwaka 1977. Kuna Bombardier DASH8 Q400 tatu, mbili ambazo zilifika Tanzania Septemba 2016 na moja Juni 2017; Bombardier CS300 mbili na Boeing 787 Dreamliner ambazo zilitua Tanzania kati ya mei na Julai 2018. Shirika hilo lilikuwa na Bombardier DASH8 Q300 moja ambayo ilikuwa ikihudumu tangu 2011.	https://www.bbc.com/swahili/49754729
technology	Ni kwanini watumiaji wa WhatsApp India wameagizwa kupakua programu mpya?	Shirika kuu la  usalama wa mtandao nchini India, Cert, imewaomba watumiaji wa mtandao wa WhatsApp kupakua  programu mpya ( ya hivi punde) katika simu zao baada ya kugundua kuwa kulikuwa na  programu mpya  ya udukuzi  katika programu ya awali ya ujumbe wa programu hiyo. Programu hiyo ya software ilisababshwa na faili ya video iliyotumwa kutoka kwa namba isiyojulikana. Katika taarifa , WhatsApp ilisema kuwa haikuwa na sababu ya kuamini kuwa watumiaji wa simu waliathiriwa. Taarifa ya programu hiyo ya udukuzi ilikuja muda mfupi baada ya  WhatsApp kukiri kuwa programu yake ilitumiwa katika kuweka mfumo wa ujasusi kwenye simu. Facebook ambayo inamiliki mtandao wa WhatsApp, ilikuwa imetangaza kuwepo kwa udhaifu wa usalama wa mfumo wa WhatsApp siku chache zilizopita. Ilisema kuwa watumiaji wanapofungua faili zao za video, programu hiyo ya  software inajiweka yenyewe katika simu- katika mtindo sawa na ule wa  udukuzi wa programu inayofahamika kama Pegasus, unaoaminiwa kuwa umekuwa ukitumiwa dhidi ya waandishi wa habari na wanaharakati. Cert imesema kuwa  programu hiyo iliruhusu washambulia wa kimtandao kuingilia simu na kufanya mabadiliko katika kifaa, bila kujadi simu iko sehemu gani kijiografia. Programu hiyo ya udukuzi inahitaji tu mtumiaji wake kufungua faili ya video, kinyume na ile ya  Pegasus  ambayo kusababisha athari pale mpokeaji wa simu kupitia WhtatsApp anapoijibu. Programu ya ujumbe imesema pia kwamba ilikuwa imetoa maagizo mapya  ya usalama  ya hivi punde ambayo yanaweza kuzuwia udukuzi huo. India  ina watumiaji wa mtandao wa WhatsApp milioni 400, idai inayoifanya nchi hiyo kuwa  yenye soko kubwa zaidi la mtandao huo dunia.	https://www.bbc.com/swahili/habari-50477587
religion	Burkina Faso: Wanawake wengi wauawa katika shambulio la wanajihad	Wapiganaji nchini Burkina Fasso wamewaua raia 35, 31 wakiwa wanawake  katika shambulio lililolenga kambi moja ya kijeshi na mji nchini Burikina Faso , maafisa wamesema. Wanasema kwamba wanajeshi saba  na wapiganaji 80 waliuawa  baada ya jeshi kukabiliana na shambulio hilo la Jumanne  katika mkoa wa Arbinda uliopo kaskazini mwa Soum. Rais Roch Marc Christian Kabore alitangaza siku mbili za maombolezo ya kitaifa  katika taifa hilo  la magharibi mwa Afrika. Hakuna kundi ambalo limekiri kutekeleza shambulio hilo kufikia sasa. ''Shambulio hilo ambalo sio la kawaida lilichukua saa kadhaa'',  jeshi la Burkina Faso limesema. Wakati walipokuwa wakitoroka wapiganaji hao waliwauwa  raia 35 ikiwemo wanawake 31 na kuwajeruhi wengine sita, kulingana na msemaji wa serikali Remis Dandjiou ambaye alinukuliwa akisema na chombo cha habari cha AFP. Mapema mwezi huu takriban watu 14 waliuawa baada ya wapiganaji kufyatua risasi ndani ya kanisa  mashariki mwa taifa hilo. Mashambulio ya wanajihad yameongezeka nchini Burkina Faso  tangu 2015. Taifa hilo ambalo lilikuwa na amani limekumbwa na ghasia za kiwango cha juu kufuatia uvamizi wa mara kwa mara mbali na kusambaa kwa wapiganaji nchini Mali . Mamia ya watu wameuawa mwaka huu huku mamilioni kati yao wakiwachwa bila makao. Mgogoro huo ulienea hadi katika mpaka wa taifa jirani la Mali  ambapo wapiganaji wa Kiislamu waliteka eneo la kaskaini mwa taifa hilo 2012 kabla ya wanajeshi wa Ufaransa kuwatimua.	https://www.bbc.com/swahili/habari-50909618
religion	Tazama daraja linaloaminika 'kujengwa na Mungu Tanzania'	Sieny ni eneo lililopo Mkoani Kilimanjaro, Kaskazini mwa Tanzania, ni miongoni mwa maeneo yanayoheshimika kutokana na imani ya kabila la Wachaga waishio katika eneo hilo. Ni katika eneo hilo, ndio kunapatikana Daraja la Mungu ambalo wakazi wake wanaamini limejengwa na Mungu, lakini pia kuna mapango yanayotumika kwa matambiko. David Nkya alitembelea eneo hilo na kuandaa taarifa ifuatayo.	https://www.bbc.com/swahili/habari-41681180
health	Daktari mashakani baada ya mtoto kuzaliwa bila uso	Daktari mmoja amesimamishwa kazi nchini Portugal baada ya mtoto kuzaliwa bila pua, macho na sehemu ya fuvu la kichwa. Wazazi wa mtoto Rodrigo hawakuwa na ufahamu kuhusu maumbile hayo ya mtoto wao hadi alipozaliwa mapema mwezi huu. Maafisa wa baraza la matibabu waliamua kumsimamisha kazi daktari Artur Carvalho kufuatia madai ya uzembe. Imebainika kwamba malalamishi mengine zaidi yanayohusu watoto wengine, yaliyofanyika zaidi ya muongo mmoja iliyopita  pia yamewasilishwa mbele ya baraza hilo. Ripoti ya visa hivyo , zilizoelezewa na vyombo vya habari vya Ureno vimezua hisia kali. Daktari Carvalho alikua hajatoa tamko lolote hadharani kuhusu madai yoyote na BBC imeshindwa kuwasiliana naye moja kwa moja Ni nini kilichomkumba Rodrigo? Rodrigo alizaliwa tarehe 7 mwezi Oktoba katika hospitali ya Sao Bernardo mjini Setubal , takriban kilomita 40  kusini mwa Lisbon. Mamake alikuwa chini ya uangalizi wa daktari Carvalho  akipigwa picha mara tatu katika kipindi chake cha uja uzito katika kliniki moja ya kibinafsi na wazazi hao wanasema kwamba daktari huyo hakuonesha wasiwasi wowote kuhusu afya ya mtoto huyo akiwa tumboni. Mama huyo baadaye alifanyiwa uchunguzi wa skani yenye maelezo zaidi kwa kutumia mfumo wa 5D  katika kliniki tofauti akiwa na ujauzito wa miezi sita. Wakati wa skani hiyo uwezekano wa mtoto huyo kuwa na umbo lisilo la kawaida uliwasilishwa , lakini daktari Carvalho anadaiwa kupuuza hofu iliyojitokeza kufuatia uchunguzi huo mpya wa kina Amenukuliwa na akielezea kwamba mara nyengine wakati wa utafiti baadhi ya sehemu za uso wa mtoto wao akiwa tumboni zilikuwa hazionekani , hasa wakati uso wa mtoto umeshikana na tumbo la mama, shangazi lake Rodrogo , alikielezea chombo cha habari cha AFP. Baada ya kuzaliwa kwa Rodrigo na umbo lake lisilo la kawaida kubainika, wazazi wake waliambiwa ataishi kwa saa chache. Hatahivyo baada ya wiki mbili , mtoto huyo bado yuko hai chini ya usimamizi wa hospitali. Wazazi wake wamewasilisha malalamishi kuhusu Daktari Carvalho kwa afisi ya mwendesha mashtaka wa Ureno. Kufuatia hisia kali zilizotokana na kisa cha mtoto Rodrigo, malalamishi mengine dhidi ya Daktari Carvalho yamefichuka. Takriban malalamishi sita ya kiafya ,tokea mwaka 2013 kulingana na maafisa wa afya ,yamewasilishwa dhidi yake. Wazazi wengine wamejitokeza kusimulia visa vyao kwa vyombo vya habari vya Ureno kufuatia hatua ya daktari huyo kushindwa kubaini maswala ya kiafya ya mtoto huyo Katika kisa kimoja mtoto alizaliwa 2011 akiwa na uso usio wa kawaida, mbali na miguu na uharibifu mkubwa wa ubongo. Mama huyo kwa jina Laura Afonso, aliambia gazeti la Publico kwamba aliwasilisha malalamishi ya uhalifu  dhidi ya daktari huyo  kabla ya mwemdesha mashtaka kufutilia mbali kesi hiyo. Sasa akiwa na umri wa miaka minane,  hata baada ya mtoto wao kufanyiwa operesheni kadhaa lakini hawezi kuzungumza wala kutembea, alisema. Kesi nyengine ya kihalifu ambapo mtoto alifariki miezi baada ya kuzaliwa 2007 pia ilitupiliwa mbali kabla ya kufika awamu ya kuamuliwa, hii nikulingana na gazeti hilo la Publico. Kashfa hiyo inayozidi kuwa kubwa imezua hisia kali nchini Ureno. Imezua maswali kuhusu jinsi mfumo wa afya nchini humo unavyofanya kazi  mbali na uwasilishaji wa malalamishi.	https://www.bbc.com/swahili/habari-50181365
technology	Pegasus breach: Kujiondoa WhatsApp kunaweza kuhakikishia usalama simu yako?	"Baada ya mtandao wa kijamii wa WhatsApp kuthibitisha kuwa programu yake ilitumika kudukua simu za wateja,kumekuwa na hofu miongoni mwa watumiaji wa mtandao huo katika nchi kadhaa ikiwemoIndia, baada ya WhatsApp kuthibitisha kuwa baadhi yawatumiaji wake wamelengwa na wadukuzi. Baadhi ya watu wameelekezea serikali kidole cha lawama na kudai kuwa inahisika  na udukuzi huo, ikizingatiwa kuwa kundi la NSO linalodaiwa kuunda programu hiyo ya udukuzi, limeripotiwa kuuzia serikali pekee. WhatsApp imeishitaki kampuni hiyo kufuatia madai hayo, jambo ambalo limepingwa vikali. Serikali ya India pia imepinga madai hayo. Baadhi ya watu wamekuwa wakitafuta App tofauti na  WhatsApp, ikiwa ni pamoja na Signal au Telegram, wakiamini kuwa ziko salama. Lakini wataalamu wanasema kuwa WhatsApp, ni app inayotumiwa na watu karibu bilioni 1.5 katika nchi 180 na milioni 400 nchini India, ambayo imelengwa na wadukuzi japo kampuni hiyo inasema kuwa sio kosa lake Wakati hatari katika programu ya kupiga simu ya whatsApp iliruhusu wa kupitisha bila kuingilia kati kwa watumiaji, mwishowe ilichukua simu kwa sababu ya mapungufu kwenye mifumo ya uendeshaji wa simu. ""Wadukuzi walilenga udhaifu uliopo katika mfumo wa oparesheni, iwe ni ya Android au Apple,"" Vinay Kesari, wakili wa teknolojia aliyejikita katika masuala ya faragha ya mawasiliano ya simu. ""Simu yako ikidukuliwa kila kitu kilichopo ndani kinaweza kufikiwa, au hata vitu vinavyokufikia kupitia kamera au kipaza sauti viko hatarini,"" mwandishi wa masuala ya teknolojia, Prasanto K Roy, alisema WhatsApp imekuwa ikijinadi kama mtandao ""salama""  wa mawasiliano kwasababu ujumbe wake ni wasiri na kwamba hakuna mtu anaweza kuufikia isipokua wake wanaowasiliana. Hii inamaanisha ni yule aliyetuma ujumbe na anepokea pekee ndio wanaweza kuusoma. ""Lakini hali ilivyo sasa,  haijalishi kama ujumbe ni wa siri - baada ya ya simu yako kushambuliwa wadukuzi wanaweza kufikia kila kitu - kwasababu ujumbe uko wazi unaweza kusomwa katika,"" Bw. Kesari alisema. ""Huenda pengine umetoa loki katika simu yako,""aliongeza. ""Lakini cha msingi, ni kuwa shambulio kama hilo linafichua jinsi mifumo ya uendeshaji ilivyo hatarini."" Tahadhari imeelekezwa kwa kwa appa zingine za kutuma ujumbe, hasa suala la ishara(signal), ambayo inajulikana kuwa msimbo wa chanzo- lakini hiyo inamaanishi kuwa simu yako inaweza kuwa salama dhidi ya udukuzi? Hiyo sio lazima, wanasema. ""Linapokuja suala la ishara, kuna kuna safu ya uwazi iliyoongezewa kwa sababu wanatoa nambari yao kwa umma -kwa hivyo ikiwa wewe ni mtaalamu wa masuala ya teknolojia unaweza kufikia mifumu ya mawasiliano japo kampuni inasema imeshughulikia suala hilo,"" Bw. Kesari. ""Lakini hiyo haimaanishi app hiyo ina inaina safu iliyoongezwa ya kinga dhidi ya shambulio kama hilo."" Bwana Roy aliambia BBC kuwa shambulio hilo lilienda zaidi ya app hiyo. ""Kwa wake ambao simu zao zimeathiriwa, ujumbe wao uko hatarini- sio kwa WhatsApp pekee,"" Bw. Roy alisema. Kufikia sasa hakuna sababu ya kuamini kuwa  WhatsApp ""sio salama"" ikilinganishwa na app, nyingine ."	https://www.bbc.com/swahili/habari-50305814
technology	Kenya: Polisi yabaini genge la wahalifu linalowadanganya wasichana kwa njia ya mtandao	"Idara ya upelelezi wa makosa ya jinai DCI nchini Kenya, inachunguza ""genge la mtandaoni"" ambalo linalenga wasichana wa shule waliokwama majumbani kwasababu ya virusi vya corona na kuwashawishi katika kile maafisa wanakielezea ni kuwadanganya na kuwapotosha kimaadili. Hayo yanawadia baada ya wasichana watatu vijana waliokuwa wamepotea kuokolewa na maafisa wa polisi mjini Nairobi. Watatu hao wamewaambia polisi kuwa waliona akaunti kwenye mtandao wa kijamii unaowaalika katika tafrija au sherehe mjini Nairobi. Aidha, polisi imewataka wazazi kufuatilia mienendo ya watoto wao kwa karibu. Ofisi ya idara ya upelelezi wa makosa ya jinai (DCI), ingependa kuwafahamisha kuwa tunawatafuta wafuasi wa genge hilo na watakamatwa kujibu maswali ya uhalifu wao,"" Idara hiyo ya polisi imesema kupitia mtandao wa Twitter. Visa vya wasichana wadogo kupotea vimejitokeza sana siku za hivi karibuni baadhi wakisema waliahidiwa kazi. Mapema wiki hii jamaa ya msichana mmoja aliweka ujumbe wa kusikitisha katika mtandao wa Twitter akihofia kuwa pengine msichana wao ametekwa nyara au kunaswa na wasafirishaji watu kwa njia ya haramu. Jamaa ya msichana huyo alisema msichana wao alipotea mjini Nairobi tangu Jumamosi baada ya kushawishiwa na waliokuwa wamemuahidi kazi ya maonesho ya urembo. ""Binamu yangu pamoja na wasichana wengine, 16, wakiwa kundi la watu sita, wamepotea tangu wakati huo,"" mwanamke huyo amesema kwenye ujumbe alioutuma kwa njia ya video. Ijumaa, polisi iliandika ujumbe kwenye mtandao wa Twitter kuwa maafisa wa idara ya upelelezi na ulinzi wa watoto wamenusuru wasichana watatu kati ya saba walioripotiwa kupotea. Juhudi za kutafuta wasichana wengine zinaendelea, ilimesema. Idara hiyo ya upepelezi haikutoa taarifa zozote kuhusu walikokuwa wasichana hao au kama kuna yeyote aliyekamatwa. Ofisi ya DCI imesema genge hilo linaendesha shughuli zake mjini Nairobi na linatumia nambari ya simu ya kimataifa iliyosajiliwa. ""Wakati uchunguzi unaendelea, tungependa kutoa onyo kwa watu wanaotumia ugonjwa wa Covid-19 vibaya na kuwinda wasichana wa shule, Siku zao zimeisha,"" ofisi ya DCI imesema kwenye mtandao wa Twitter. Mapema mwezi huu, Kenya iliyo Afrika Mashariki, iliongeza masharti ya kukabiliana na virusi vya corona kwasababu ya kuongezeka kwa idadi ya maambukizi ya ugonjwa huo na vifo. Mkusanyiko wa watu umepigwa marufuku na amri za kutotoka nje usiku imewekwa. Shule zilifungwa mnamo mwezi Machi mwaka huu lakini mwezi Oktoba zikafunguliwa kwa wanafunzi wa mwaka wa mwisho pekee huku serikali ikitangaza kuwa shule zitafunguliwa tena kikamilifu Januari mwakani. Kenya yenye idadi ya watu milioni 53, hadi kufikia sasa imetangaza maambukizi zaidi ya 75,000 na vifo 1,349, kulingana na idadi jumla ya Chuo Kikuu cha John Hopkins. Pia unaweza kutazama:"	https://www.bbc.com/swahili/habari-55033396
politics	Matokeo ya uchaguzi Marekani 2020: Kanye West amepata kura ngapi?	"Hatujui bado nani atakuwa rais ajaye wa Marekani, lakini tunajua nani ambaye hatakuwa rais- Kanye West. Rapa huyo mwenye umri wa miaka 43 chini  ya chama chake cha  ""Birthday Party"" amejikusanyia kura 60,000 tu kati ya wastani wa milioni 160. Mgombea mwingine wa kujitegemea kutoka Libertarian,  Jo Jorgensen,  alifurukuta- akijipatia zaidi ya kura milioni 1.5. Lakini safari ya West kisiasa huenda haijaisha bado. Aliandika kwenye ukurasa wake wa Twitter ''Kanye 2024'' wiki hii, akiashiria kurejea kwenye kinyang'anyiro hicho. Katika jaribio la kwanza, West alijitokeza kwenye kura za majimbo 12. Alijizolea kura 10,188 katika jimbo la Tennessee, jimbo linalounga mkono wagombea wa chama cha Republican. Kukomesha ukatili wa polisi ilikuwa kipaumbele, aliiambia Forbes katika mahojiano, kama ilivyokuwa kusafisha kemikali ""katika manukato, katika dawa yetu ya meno"", na ililenga kulinda ,Marekani na ""jeshi lake kubwa"". Na kwanini jina hili? ''Kwasababu tukishinda, ni sherehe ya kuzaliwa ya kila mtu,'' alisema. Lakini hatua ya West kugombea ilikua mada ya kukosoa- na hoja kuhusu afya yake. Kwenye mkutano wa hadhara huko Charleston, South Carolina, uliokusudiwa kuzindua rasmi kampeni yake, nyota huyo alitoa matamko kadhaa ya kutatanisha, wakati mmoja akisema kwamba aliyeangamiza utumwa wa karne ya 19 Harriet Tubman ""hakuwahi kuwaachilia watumwa, aliwataka watumwa kwenda kufanya kazi kwa wazungu wengine"". Baadae West alianza kulia alipzungumzia uavyaji mimba, akisema kuwa wazazi wake nusura watoe mimba alipokuwa tumboni mwa mama yake, na kuwa awali alitaka kutoa mimba iliyokuwa na binti yake. Msanii huyo alibainisha kuwa mwaka jana  alikuwa na mataizo ya kiakili na mkewe, Kim Kardashian West, aliandika kwenye mtandao wa kijamii akitaka jamii ''imhurumie'' kwani ''maneno yake wakati mwingine haendani na nia yake''. Bi. Jorgensen kwa upande mwingine, alifanya mikutano ya kujitegemea, akizunguka nchi nzima kukusanya watu wa kumuunga mkono. Akisimamia misingi ya chama cha Libertarian - serikali ndogo na uhuru binafsi. Mhadhiri wa masomo ya saikolojia Chuo Kikuu cha Clemson mwenye miaka 63, ni mteule wa kwanza wa kke ndani ya chama, aliye wa pili ndani ya chama hicho kujizolea kura nyingi katika historia ya chama, kwa mujibu wa Shirika la habari la Associated Press. ''Chama cha Libertarian kitaendelea kukua,'' alisema Bi. Jorgensen. ''Namna pekee ya Democrats na Republican wanaweza kutupiku ni kwa kukubaliana na sera zetu.'' Chama hicho kilizaliwa Marekani miaka ya 1970 lakini hakijawahi kushinda nafasi ya urais. Chama cha Green, na mgombea wake Howie Hawkins alikuwa wa pili nyuma ya Bi. Jorgensen, akijizoela zaidi ya kura 339,000 nchi nzima."	https://www.bbc.com/swahili/habari-54854899
entertainment	Ilunga Khalifa: Mwanamuziki wa Tanzania maarufu CPWAA kutoka kundi la Parklane aaga dunia	Msanii wa Tanzania Ilunga Khalifa maarufu CPwaa amefariki mapema siku ya Jumapili katika hopsitali ya kitaifa ya Muhimbili ambapo alikuwa akipatiwa matibabu. Kulingana na gazeti la The Citizen nchini humo, CPwaa alikuwa amelazwa katika hospitali hiyo akiugua homa ya mapafu iliosababisha kifo chake. CPwaa aliyewahi kujishindia tuzo kadhaa  alianza muziki katika kundi la Park Lane  lililoshirikisha msanii Suma Lee. Wawili hao waliachilia vibao vilivyogonga vichwa vya habari kikiwemo kile cha 'Nafasi Nyingine' na 'Aisha'. Hatahivyo wawili hao walitengana na kuachilia vibao Action, Problem, So Pwaa, Six in the Morning, miongoni mwa vinginevyo. Wengi wa wafuasi wake katika mitandao ya kijamii waliomboleza kifo chake. Wanamuziki wenzake kama vile Profesa Jay pia walimuomboleza CPwaa alikuwa miongoni mwa wanamuziki waliokuwa na ushawishi mkubwa wa mtindo wa Hip Hop  kutoka Marekani nchini Tanzania. Alitoa albamu  kwa jina 'The Album' mwaka 2013 ambayo ilikuwa na nyimbo 15. Nje ya muziki Cpwaa alivutiwa sana na kazi za Teknolojia  akiwa na hamu katika masuala ya ICT, VAS, kazi za kidijitali , miongoni mwa masuala mengine ya teknolojia.	https://www.bbc.com/swahili/habari-55695080
politics	Sri Lanka: Rais Gotabaya Rajapaksa akimbia nchi kwa ndege ya kijeshi	Rais wa Sri Lanka Gotabaya Rajapaksa ameikimbia nchi kwa ndege ya kijeshi, huku kukiwa na maandamano makubwa kuhusu mzozo wa kiuchumi. Kiongozi huyo mwenye umri wa miaka 73 aliwasili katika mji mkuu wa Maldives, mwendo wa saa 03:00 kwa saa za huko (22:00 GMT), BBC inachokifahamu. Kuondoka kwa Bw Rajapaksa kunamaliza nasaba ya familia ambayo imetawala Sri Lanka kwa miongo kadhaa. Alikuwa amejificha baada ya umati wa watu kuvamia makazi yake siku ya Jumamosi. Ndugu yake, Waziri wa zamani wa Fedha Basil Rajapaksa, pia ameondoka nchini, vyanzo vimeiambia BBC. Inasemekana anaelekea Marekani. Wakati habari za kuondoka kwa rais zikiendelea, kelele zilizuka miongoni mwa waandamanaji katika eneo la Galle Face Green, eneo kuu la maandamano katika mji mkuu wa Colombo. Siku ya Jumanne jioni tayari kulikuwa na maelfu ya watu wakikusanyika katika bustani hiyo, wakisubiri kujiuzulu kwa rais. Raia wa Sri Lanka wanalaumu utawala wa Rais Rajapaksa kwa mzozo wao mbaya zaidi wa kiuchumi katika miongo kadhaa. Kwa miezi kadhaa wamekuwa wakihangaika na kukatika kwa umeme kila siku na uhaba wa mambo ya msingi kama vile mafuta, chakula na dawa. Kiongozi huyo ambaye ana kinga ya kutoshtakiwa wakati akiwa rais, inaaminika alitaka kukimbilia nje ya nchi kabla ya kuondoka madarakani ili kuepusha uwezekano wa kukamatwa na utawala mpya. Lilipata uhuru kutoka kwa utawala wa Uingereza mwaka 1948. Makabila matatu - Sinhalese, Tamil na Muslim - hufanya 99% ya wakazi milioni 22 wa nchi hiyo. Mahinda Rajapaksa alikua shujaa kati ya Wasinhali walio wengi mwaka wa 2009 wakati serikali yake ilipowashinda waasi wanaotaka kujitenga wa Kitamil baada ya miaka mingi ya vita vikali na vya umwagaji damu vya wenyewe kwa wenyewe. Kaka yake Gotabaya, ambaye alikuwa waziri wa ulinzi wakati huo, ndiye rais wa sasa lakini anasema anajiuzulu. Rais ni mkuu wa nchi, serikali na jeshi nchini Sri Lanka lakini anashiriki majukumu mengi ya kiutendaji na Waziri Mkuu, ambaye anaongoza chama tawala bungeni. Mfumuko wa bei umesababisha baadhi ya vyakula, dawa na mafuta kukosekana,kuna uhaba wa umeme na watu wa kawaida wameingia mitaani kwa hasira huku wengi wakilaumu familia ya Rajapaksa na serikali yao. Ni anguko lilioje kwa Rais Gotabaya Rajapaksa - kwa muda mrefu kama mtu mkuu huko Sri Lanka. Wachache walitarajia kwamba mambo yangeenda hivi. Akiwa mkuu wa zamani wa ulinzi alisimamia oparesheni za kijeshi katika vita vyenye utata dhidi ya waasi wa Tamil Tiger vilivyomalizika mwaka wa 2009. Anashutumiwa kwa ukiukaji wa haki za binadamu wakati wa vita na pia kuwalenga wale waliopinga, lakini amekuwa akikanusha shutuma hizo. Familia ya Rajapaksa imetawala siasa za Sri Lanka kwa miongo miwili, na kwa kuungwa mkono na Wabuddha wengi wa Sinhala, alikua rais mnamo 2019. Kuondoka kwake ni ushindi wa ajabu kwa waandamanaji waliofika barabarani kuelezea hasira zao dhidi ya usimamizi mbaya wa uchumi na kuongezeka kwa gharama ya maisha. Kuondoka kwa rais kunatishia kuwepo kwa ombwe la mamlaka nchini Sri Lanka, ambalo linahitaji serikali inayofanya kazi kusaidia kuanza kuiondoa katika uharibifu wa kifedha. Wanasiasa kutoka vyama vingine wamekuwa wakizungumza kuhusu kuunda serikali mpya ya umoja lakini hakuna dalili kwamba wako karibu kukubaliana. Haijabainika pia kama umma utakubali kile wanachokuja nacho. Chini ya katiba, ni Waziri Mkuu, Ranil Wickremesinghe, ambaye anafaa kuchukua nafasi ya rais iwapo rais huyo atajiuzulu. Waziri mkuu anachukuliwa kuwa naibu wa rais bungeni. Madhila ya kila siku ya kuishi katika nchi iliyofilisika Hata hivyo, Bw Wickremesinghe pia hapendwi sana. Waandamanaji walichoma moto makazi yake ya binafsi siku ya Jumamosi - yeye na familia yake hawakuwa ndani - na alisema atajiuzulu ili kutoa nafasi kwa serikali ya umoja, lakini hakutoa tarehe. Hilo linamwacha spika wa bunge kama ndiye anayetarajiwa zaidi kuchukua nafasi kama rais wa mpito, wataalamu wa katiba wanasema. Lakini Mahinda Yapa Abeywardena ni mshirika wa Rajapaksas, na haijulikani kama umma utakubali mamlaka yake. Yeyote atakayekuwa kaimu rais ana siku 30 za kufanya uchaguzi wa rais mpya kutoka miongoni mwa wabunge. Mshindi wa kura hiyo basi ataweza kumalizia muda uliosalia wa Bw Rajapaksa hadi mwishoni mwa 2024. Siku ya Jumatatu, kiongozi mkuu wa upinzani Sajith Premadasa aliiambia BBC kuwa atawania kiti cha urais. Lakini pia anakosa kuungwa mkono na umma na kuna mashaka makubwa ya umma kwa wanasiasa kwa ujumla. Vuguvugu la maandamano ambalo limeifikisha Sri Lanka kwenye ukingo wa mabadiliko pia halina mpinzani dhahiri wa uongozi wa nchi hiyo.	https://www.bbc.com/swahili/articles/c2q57e077pzo
religion	Kwa Picha: Maisha ya Askofu Desmond Tutu	Askofu Mkuu Desmond Tutu alikuwa mtu anayependwa sana kote duniani - hasa kwa jukumu lake katika mapambano ya Afrika Kusini dhidi ya ubaguzi wa rangi. Hapa, tunaangazia maisha ya mshindi wa Tuzo ya Amani ya Nobel, ambaye amefariki akiwa na umri wa miaka 90. All images are subject to copyright.	https://www.bbc.com/swahili/habari-59794033
business	Elon Musk na Twitter: Sababu sita zilizomfanya bilionea huyu kujipata mashakani mtandaoni	"Tangazo la makubaliano ya ununuzi wa mtandao wa Twitter na Elon Musk lilizua mjadala mkali kuhusu mustakabali wa jukwaa hilo la mawasiliano. Hata serikali ya Marekani ililichukulia kwa uzito mkubwa, ikieleza ""wasiwasi kuhusu nguvu ya mitandao mikubwa ya kijamii."" Lakini makadirio ya kuchukua mtandao huo wa $44bn pia ulidhihirisha ""simulizi ya Twitter"" yenye utata ya mfanyabiashara bilionea mzaliwa wa Afrika Kusini. Tangu ajiunge na jukwaa hilo mwaka 2009, Musk mara nyingi amejipata matatani na zaidi ya mara moja alikabiliwa na hatua za kisheria kwa ujumbe wake alioandika mtandaoni. Tazama hapa baadhi ya ujumbe kwenye Twitter uliomletea utata zaidi mmiliki mpya wa Twitter hivi karibuni. Mnamo mwaka 2019, Elon Musk alikabiliwa na kesi ya kashfa baada ya kumwita mpiga mbizi wa Uingereza Vernon Unsworth ''mnyanyasaji'' kwenye Twitter. Ujumbe huo hatimaye ulifutwa mtandaoni. Unsworth alikuwa amejizolea umaarufu wa kimataifa mwaka mmoja mapema baada ya kuongoza juhudi za kuwaokoa vijana 12 waliponaswa kwenye pango la chini ya ardhi nchini Thailand. Musk alikuwa akijaribu kusaidia operesheni hiyo na alitaka kuchangia manowari ndogo. Badala yake, aliingia kwenye vita vya maneno na Unsworth kwenye mtandao wa kijamii baada ya mpiga mbizi huyo kukataa ofa hiyo, akiiita ''kutafuta angalizo kutoka kwa umma.'' Baada ya maoni ya Musk, Unsworth alimshtaki kwa kumkashifu, akidai dola milioni 190, lakini mahakama ya Los Angeles iliamua kumuunga mkono Musk. Wakati huo, wakili wa Unsworth, Lin Wood, alisema: ''Hukumu hii inatuma ishara ... kwamba unaweza kutoa mashtaka yoyote unayotaka, hata kama ni mabaya na ya uongo, na mtu anaweza kuepuka.'' Wakati wa maambukizo ya Covid-19 yalipoenea ulimwenguni mnamo Machi 2020 na kidogo kujulikana juu ya ugonjwa huo, Elon Musk alikosoa hatua kama vile kupigwa marufuku ya kutoka nje na kuita hofu ya ugonjwa wa corona ''upumbavu.'' Katika moja ya ujumbe kwenye Twitter, uliochapishwa mnamo Juni 30 ya mwaka huo, Musk alihoji vigezo vya kuamua ikiwa mtu amefariki dunia kutokana na virusi vipya vya corona. Mfanyabiashara huyo, ambaye amepewa chanjo dhidi ya Covid-19, alipinga hadharani wajibu wa kuchanjwa na kukasirisha mashirika ya Kiyahudi kwa kulinganisha Waziri Mkuu wa Canada Justin Trudeau na Adolf Hitler wakati wa maandamano ya madereva wa lori wa Canada dhidi ya chanjo ya lazima. 3. Katika kilele cha Putin Kulikuwa na hisia nyingi za shauku kutoka kwa umma kwa uvamizi wa Urusi nchini Ukraine, lakini Elon Musk hakika ilikuwa moja ya maajabu zaidi. Mnamo Machi 14, mfanyabiashara huyo alienda kwenye jukwaa la Twitter na kumpa changamoto Rais wa Urusi Vladimir Putin kwenye pambano. ""Ninampa changamoto Vladimir Putin kwa pambano moja. Kilicho hatarini ni Ukraine."" Baadaye, alienda moja kwa moja kwenye akaunti rasmi ya urais wa Urusi, akirudia mwaliko huo wa pambano. Putin, aliye na mkanda mweusi katika judo, hakujibu. Musk hakupenda kutokuwepo kwa Biden katika kampuni ya Tesla kutokana na maoni yake juu ya utengenezaji wa gari la umeme. Elon Musk alijipatia utajiri wake kutoka kwa makampuni kadhaa ikiwa ni pamoja na kiwanda cha magari ya umeme cha Tesla, ambacho kilikua muhimu katika biashara hiyo. Januari iliyopita, bilionea huyo alionekana kuchukizwa na maoni ya Rais wa Marekani Joe Biden juu ya utengenezaji wa gari la umeme nchini Marekani, ambapo Tesla haikutajwa na washindani wake wakatajwa. ''Biden ni kikaragosi cha soksi chenye umbo la binadamu,'' aliandika kwenye ujumbe wa Twitter. Ujumbe wa Twitter wa Musk kuhusu Tesla zina athari kwa thamani ya kampuni. Elon Musk amejipata matatizoni na wanahisa wa Tesla mara nyingi kutokana na maoni yake ya Twitter, ambayo yameigharimu kampuni hiyo pesa. Novemba mwaka jana, hisa za Tesla zilishuka kwa karibu 5% baada ya mfanyabiashara huyo kufanya kura ya maoni ya Twitter kama anapaswa kuuza sehemu ya hisa zake katika kampuni. Ukweli ni kwamba, 58% ya milioni 3.5 kwa waliopiga kura walisema inapaswa kuwa hivyo. Mnamo mwezi Mei 2020, Musk alileta uharibifu zaidi kwa kutuma ujumbe kwenye Twitter kwamba alidhani bei ya hisa ya kampuni ilikuwa ''juu sana. Maoni hayo yaliondoa dola bilioni 14 kutoka kwa soko la hisa la Tesla. Mzozo wa hivi majuzi zaidi wa Elon Musk kwenye Twitter, ambao ulikuja baada ya kutangaza mpango wa kuinunua kampuni hiyo, ulizua taharuki. Siku ya Jumatano, alitangaza kwa mzaha mipango ya kununua kampuni ya Coca-Cola ili aweze kuongeza kokeini kwenye mchanganyiko wa kinywaji chake maarufu zaidi duniani. Kinywaji cha asili, kilichovumbuliwa mnamo mwaka 1885 na mfamasia wa Marekani John Pemberton, kilikuwa na jani la koka. Wakati huo, cocaine ilikuwa halali na kiungo cha kawaida katika dawa, kulingana na Taasisi ya Kitaifa ya Marekani ya Matumizi Mabaya ya Madawa ya Kulevya. Dutu hii baadaye iliondolewa kwenye kinywaji hicho na haijawahi kuwa kiungo tangu mwaka 1929. Wakati baadhi ya wafuasi milioni 87.4 wa Musk waliitikia vyema ujumbe wake, wengine wamekosoa kile walichokiona kama marejeleo ya dawa za kulevya. Haikuwa mara ya kwanza kwa mfanyabiashara huyo kupata shida kwa vitu haramu. Katika mahojiano ya video ya maoni na podcaster Joe Rogan mnamo 2018, Elon Musk alivuta bangi. Walikuwa California wakati huo, ambapo dawa hiyo ni halali, lakini wakosoaji walidai kuwa haikuwa vizuri kwake yeye kufanya hivyo."	https://www.bbc.com/swahili/habari-61273543
technology	'Tutazingatia kuwa na sheria isiyokwaza ya upatikanaji na usambazaji habari'	Wizara ya habari nchini Tanzania imesema kuwa iko tayari kupokea mapendekezo ya marekebisho ya sera na sheria ya habari kwa lengo la kutimiza azma ya uhuru wa vyombo vya habari nchini humo. Katika mkutano na waandishi wa habari, katibu wa mkuu wa wizara hiyo, Dk Hassan Abbas amesema ya kwamba serikali haitasita kufanya mabadiliko katika sheria au sera. Kuhusiana na suala la usawa wa kijinsia katika sekta ya habari, Abbas amesema ya kwamba wizara ya habari ipo tayari kuyasikiliza mapendekezo yaliyowasilishwa na chama cha wanahabari wanawake nchini humo TAMWA ili kuyashughulikia. Regina Mziwanda amezungumza na Kajubi Mukajanga , Katibu Mtendaji wa Baraza la Habari Tanzania MCT , na kwanza anaanza kwa kuelezea walivyolipokea suala hilo.	https://www.bbc.com/swahili/habari-56934646
business	Wajasiriamali katika kambi ya Kakuma wenye biashara za mamilioni ya dola	Kwa kawaida kambi za wakimbizi humaanisha uwepo wa maelfu ya watu waliotoroka kuokoa maisha yao na kutegemea msaada wa kigeni. Lakini hali ni tofauti katika kambi ya Kakuma nchini Kenya - kambi ya wakimbizi ya pili kwa ukubwa barani Afrika. Mambo yanabadilika. Watu wanajaribu kutafuta riziki na kujikimu katika maisha yao badala ya kutegemea misaada. Kwa mujibu wa Umoja wa mataifa, uchumi katika kambi hiyo ya wakimbizi  una thamani ya dola milioni hamsini na sita huku kukiwepo wateja takriban 180,000. Video: Anne Okumu/Anthony Irungu	https://www.bbc.com/swahili/habari-49027615
health	Jinsi binti wa miaka 17 alivyotumia Mtandao wa YouTube kujifungua mtoto peke yake	"Katika eneo moja huko Kerala, India, binti mdogo wa miaka 17 alijifungua mtoto wa kike peke yake bila usaidizi wa mkunga wa jadi ama wahudumu wa hospitali akisaidiwa na mtandao wa  YouTube..  Baada ya kujigunfua, binti huyo aliendelea kukaa ndani kwa siku tatu. Gazeti la Hindustan Times limenukuu shirika la PTI kwamba baadae mama wa binti huyo aiyejifungua Oktoba 20, alimpeleka Hospitali. Familia ya mvulana aliyempa ujauzito binti huyo inaendelea kumhudumia yeye na mtoto aliyezaliwa lakini Polisi wamemfungulia mashtaka ya ubakaji. Ukweli ni kwamba familia za pande zote mbili zinataka vijana hao waoane, na walikuwa wakisubiri binti afikishe miaka 18, utaratibu rasmi ufanyike. Kwa mujibu wa taarifa za awali ni kwamba, biti huyo aliamua kutotafuta msaada popote wakati akijifungua akitumia video za Youtube, zinazoonesha namna ya mwanamke anavyoweza kujifungua. Sajesh Bhaskar, mwenyekiti wa Kamati ya Ustawi wa mtoto Malapuram  alisema alitaarifiwa na Hospitali alikopelekwa binti huyo kuhusu taarifa hiyo. Binti na mtoto wake kwa ujumla wako salama, wakiwa chini ya uangalizi wa mama wa binti huyo. Kwa mujibu wa maelezo ya binti huyo, Polisi walimkamata akijana aliyempa ujauzito, kijana mweye umri wa miaka 21. ""Mama wa binti huyu mwenye miaka 50, hakujua kuhusu ujauzito huu wa mwanawe wala kujifungua,"" alisema. Baba wa mtoto ni mlinzi hivyo mara yingi usiku anakuwa lindoni na mchana huutumia kupumzika. ""Binti alijifungia chumbani na kujfungua, mama alidhani alikua kwenye 'masomo kupitia mtandao."" Kutokana na janga la Corona kwa muda wanafuzi wemekuwa wakitumia mitandao kuhudhuria masomo yao. "" YouTube ilimsaidia kujua namna gani ya kukata kondo la uzazi baada ya kujifungua"". Wataalamu wanasemaje? Ukifuatilia mitazamo ya watalaamu kuhusu kujifungua kwa mwanamke, watalaamu wengi wanashauri mwanamke kuhudhuria Kliniki mara kwa mara. Wengi wanaweza kujiuliza ilikuwaje binti huyu akaweza kuishi na mama yake na ndugu zake wengine wote bila kujlikana kwamba ni mja mzito mpaka akaweza kujifungua kwa kificho? lakini ushauri wa kitaalamu ni kwamba mama mjamzito ni lazima afuatiliwe afya yake na afya ya mtoto wake tumboni wakati wote kabla na baada ya kujifungua. Mmoja wa madaktari waliochapisha kwenye mtandao wa UYL Cliniki Tanzania anasema ni muhimu mama kwenda kiliniki mapema ili"	https://www.bbc.com/swahili/59073257
health	Kwa nini watu wengi zaidi wanaishi hadi miaka 100 kuliko hapo awali?	"Jamaa wa Josefa Maria da Conceicao waligundua kuna kitu hakiko sawa wakati alipoacha kuulizia sigara yake ya kila siku mapema mwaka huu. Ilifanyika mara tu baada ya mfanyakazi huyo wa shambani aliyestaafu kutoka Brazili kusherehekea kile ambacho familia yake inasema ilikuwa siku yake ya kuzaliwa ya 120. ""Mama yangu amevuta sigara maisha yake yote,"" anasema Cicera, mmoja wa watoto wanne wa Josefa waliobaki. Joseph hapo awali alikuwa na 22. ""Umri wake uliposonga, tulijaribu kumfanya aache, lakini mama kila mara alitishia kununua sigara mwenyewe."" Jamaa sasa wanasema Josefa hana nguvu kama ilivyokuwa miaka ya nyuma, alipojipatia umaarufu nchini mwake baada ya kugunduliwa na wahudumu wa televisheni nchini humo kama ""mwanamke mzee zaidi duniani"". Kitambulisho cha Josefa kinaonyesha kuwa alizaliwa tarehe 7 Februari 1902. Cha kusikitisha ni kwamba jitihada yake ya kutaka hadhi yake kutambuliwa na Guinness World Records haikufaulu. Rekodi hiyo kwa sasa inashikiliwa na mzee mpya aliye hai, Lucile Randon, mwanamke wa Ufaransa na mtawa anayejulikana kama Sister Andre, mwenye umri wa miaka 118. Miongoni mwa wanaume, anayeshikilia rekodi ni Juan Vicente Mora wa Venezuela, mwenye umri wa miaka 113. Kitengo cha Idadi ya Watu cha Umoja wa Mataifa kinakadiria kuwa zaidi ya watu 621,000 wenye umri wa miaka 100 walikuwa wakiishi duniani mwaka wa 2021. Idadi hiyo inatarajiwa kufikia milioni moja ifikapo mwisho wa muongo huu. Mwaka 1990, ni watu 92,000 walikuwa wamefikia hatua hiyo muhimu, ambayo hata wakati huo haikuwa jambo dogo. Sehemu kubwa ya watu duniani hutarajiwa kufikisha miaka, kwani wastani wa umri wa kuishi duniani unafikia miaka 73. Hata hivyo taswira hiyo inabadilika sana kutoka nchi moja hadi nyingine. Mtu wa kawaida Japan, kwa mfano anaishi miaka 85, huku mtu kutoka Jamhuri ya Afrika ya Kati akitarajiwa kuishi miaka 54. Watu wengi wanaofikia uzee wana uwezekano wa kukumbwa na magonjwa ya kudumu. ""Kuishi muda mrefu sio sawa na kuishi vizuri,"" Janet Lord, profesa wa Biolojia ya katika Chuo Kikuu cha Birmingham, nchini Uingereza, anasema. Profesa Lord anaeleza kuwa kwa wastani, wanaume hutumia miaka yao 16 ya mwisho kushughulika na magonjwa kuanzia kisukari hadi matatizo ya akili - kwa wanawake, takwimu inaonyesha ni miaka 19. Kuishi zaidi ya miaka 100 ni ngumu zaidi. Nchini Marekani, utafiti wa muda mrefu wa Chuo Kikuu cha Boston umekadiria kuwa ni Mmarekani 1 tu kati ya milioni 5 anayefikia hatua hiyo ya maisha- akiishi angalau 110. Lakini wakati watafiti walihesabu karibu watu 60 hadi 70 wenye umri huo mnamo 2010, kufikia 2017 idadi hiyo ilikuwa imeongezeka hadi 150. ""Supercentenarians"" kwa kawaida huvutia usikivu mwingi kutoka kwa wanasayansi wanaojikita katika masuala ya kuzeeka kwa binadamu. ""Watu hao wanakiuka kile kinachowakabili watu wengi uzeeni. Na hatuna uhakika hali hiyo inatokana na nini,"" Profesa Lord anaongeza. Pamoja na maisha marefu, watu wenye umri mkubwa zaidi wanasifika kwa kuwa na afya nzuri kwa umri wao. Josefa Maria, kwa mfano, hahitaji dawa za kawaida na bado anakula nyama nyekundu na peremende, kulingana na familia yake. Ijapokuwa kumbukumbu zake hazieleweki, na uwezo wake wa kuona umeharibika, Cicera anakiri kwamba wakati fulani bado anachanganyikiwa na hali ya mama yake. ""Hawezi kutembea sana kama zamani na inabidi tumbebe na kumbadilisha nepi kama mtoto. Lakini bado nashangaa kuwa mama ameishi kwa muda mrefu kwa mtu ambaye alivuta sigara tangu utotoni na ambaye alikuwa na miongo kadhaa ya maisha. Ni kazi ngumu,"" mzee wa miaka 76 anasema. Kinachowatatanisha wataalam wa umri hata zaidi ni kwamba baadhi ya watu wanaofikisha umri wa miaka 100 na zaidi hawana mazoea bora ya afya."	https://www.bbc.com/swahili/articles/crg0pgeme1mo
technology	Wanaume watatu wakamatwa kwa kuwauza watoto wachanga Instagram Iran	"Mkuu wa polisi katika mji mkuu wa Iran -Tehran, Brigadia Jenera Hossein Rahimi, amesema kuwa mmoja wa watoto hao wachanga alikuwa ni wa siku 20. Mwingine alikua na umri wa mwezi mmoja. Watoto hao wachanga walikua tayari wamenunuliwa kwa hadi dola  $500 (£400), na walikua wanauzwa tena kwa dola kati ya  $2,000 na  $2,500. Mmoja wa watu waliokamtwa anadaiwa kusema kuwa ''alikua anawapata watoto wachanga kutoka familia maskini "" na  ""kuwakabidhi familia ambazo zinaweza kuwapatia maisha bora yajayo"". Brigadia  Rahimi aliviambia vyombo vya habari vya Tehran kwamba maafisa wa polisi walifahamishwa juu ya  ""matangazo ya kibiashara  katika mtandao wa Instagram yanayouza watoto wachanga"". Maafisa hao waligundua ""kurasa 10 hadi 15 za aina hiyo"" katika huduma ya kushirikisha picha na kubaini watoto wawili na wanaume watatu waliokua wamekamatwa, alisema. Watoto hao wachanga wamekabidhinwa kwa huduma za kijamii. Washukiwa walidai kuwa walikua wamewaleta watoto kutoka familia maskini kwa   ""garama ndogo"", kwa mujibu wa jenerali. Katika video iliyochapishwa na Shirika la habari la Young Journalists Club ,mmoja wa wanaume hao alisema kuwa : ""Hii ingewasaidia sana watoto hawa wachanga kuwa na maisha bora yajayo."" Hii sio mara ya kwanza tukio la aina hii kufichuliwa na mamlaka nchini Iran. Mapema mwkaa huu, polisi katika jimbo la  Gorgan nchini humo alisema kuwa walikua wamewakamata wanawake wane na mwanaume mmoja ambao walidaiwa kuwatafuta wanawake maskini wajawazito na kulipia garama zao za hospitali, halafu wanawachukua watoto wao mara baada ya kujifungua. Mwaka  2016, aliekua Makamu wa rais wa masuala ya Familia na Wanawake Shahindokht Molaverdi alielezea wasiwasi wake juu ya kile alichosema kulikua na  ""idadi ya juu "" ya wanawake wanaotarajia kujifungua wanaouza watoto wao wachanga. Alisema wanawake wanalazimika kufanya hivyo kwa ""sababu mbalimbali"", ikiwa ni pamoja na umaskini,uraibu wa mihadarati, ndoa za utotoni na ukosefu wa mahala pa kuishi."	https://www.bbc.com/swahili/habari-53164272
entertainment	Tanzania yaongoza katika nyimbo kumi bora za Afrika Mashariki 2019	Sekta ya sanaa ya muziki imeshuhudia mabadiliko makubwa mwaka 2019. Mojawapo ya taarifa kubwa mwaka huu ikiwa msanii Harmonize kujitosa nje ya kundi la Wasafi na mtindo mpya wa Gengetone kutetemesha sana nchini Kenya. Licha ya yote hayo, wasanii tajika wa mataifa ya Afrika Mashariki na Kati wamejitahidi kuwatumbuiza mashabiki kwa ngoma moto moto. Lakini ni nyimbo zipi ambazo zilitetemesha sana chati za muziki mwaka huu? Mwenzetu Roncliffe Odit anatathmini nyimbo 10, ambazo kwa mtizamo wake, ndio zilikuwa kubwa zaidi mwaka huu wa 2019… Vilio vya uuuuwwwwwwi, vya kundi la Sailors kutoka Kenya vinafungua chati yangu katika nafasi ya kumi. Vijana hawa kutoka mtaa wa mabanda wa Kayole jijini Nairobi wamebadili sera ya muziki wa kizazi kipya. Wimbo wao 'Wamlambez' ni kama wimbo wa taifa, na kupelekea kuzaliwa kwa mdundo mpya wa Gengetone nchini Kenya, Wamlambez.... Katika nafasi ya tisa, naiweka Halleluyah ushirikiano wa Willy Paul na binti mrembo, malkia wa Bongo Flava, Nandy. Utamu wa ajabu katika wimbo huu ambao hujui uuweke katika jedwali la nyimbo za injili ama za burudani tu. Lakini ukweli ni kwamba weledi wa Willy Pozee katika kucheza na mistari hauna mfano wake. Kisha ukiongeza umaridadi wa sauti ya Nandy, ah, acha nisiseme sana, Halleluyah... Katika nafasi ya nane, Never Give Up yake Harmonize akizungumzia maisha yake ya shida ya zama za kale, kabla awe msanii tajika. Huu ulikuwa wimbo wake wa mwisho ulionoga sana kabla ya kuihama lebo ya Wasafi na kuunda lebo yake mwenyewe ya Konde Gang. Ama kwa kweli, Never Give Up... Turejee tena Kenya katika nafasi ya saba, Extravaganza ya Sauti Sol wakishikiana na Bensoul, Nviiri the Storyteller, Crystal Asige na kundi la Kaskazini, wote hao ni wasanii walio chini ya lebo yao ya mpya Sol Generation. Mchanganyiko wa sauti tamu, na mpigo wa ajabu wa ala za muziki katika wimbo huu unakupatia utamu wa kipekee, yaani Extravaganza. Nafasi ya sita nitaipa Mshumaa yake Ali kiba. Wimbo huu aliuachia mwezi mmoja tu uliopita. Ndio wimbo wake wa peke yake wa hivi karibuni zaidi, baada ya kufanya collabo kadhaa za kuwajulisha wasanii waliosajiliwa na lebo yake ya Kings Music Records. Mshumaa ni wimbo ambao unaturudishia kumbu kumbu za King Kiba kama tunavyomfahamu. Melody tamu na mistari yenye uzito, weee, washa Mshumaa... Nafasi ya tano inasalia Tanzania, na wimbo Tamu wake Mbosso Khan, msanii wa kundi la Wasafi. Sina mengi ya kusema kumhusu Mbosso, ila huyu kijana kabarikiwa mistari ilioiva, sauti tamu, na ushairi wa hali ya juu. Ama kwa kweli ni Tamu. Katika nafasi ya nne nasalia ndani ya kundi la Wasafi na wimbo mpya wa Rayvanny I Love You. Msanii huyu wa kundi la Wasafi amecheza na mistari, na kuachia melody safi sana iliyojaa mashairi ya kipekee. Mdundo wa pole pole unaenda kinyume sana na Rayvanny wa kitambo tuliyemjua  kwa kufokafoka na midundo sawia na hip hop. Hata mimi nakwambia msomaji I Love You... Sasa tugeukie nyimbo tatu ambazo ndizo kubwa zaidi Afrika Mashariki na Kati. Nafasi ya tatu inakwenda Uganda kwa wimbo Parte After Parte wake Big Tril. Nilipouskiza mara ya kwanza, wimbo huu ulisikika kama mchezo tu. Lakini miezi minne tangu kuachiwa kwake, umekuwa wimbo mkubwa zaidi ya ulivyotarajika. Mdundo wake wa club ukichanganya na hisia za sherehe zinazoambatana na wimbo huo zimefanyiza mchanganyiko ambao kila mtu anaucheza sasa. Parte After Parte... Wimbo namba mbili Afrika Mashariki na Kati ni wake gwiji wa muziki wa Bongo Flava Diamond Platinumz, Inama, ambao amemshirikisha Fally Ipupa. Wimbo huu uliachiwa Juni mwaka huu. Mdundo wake wa densi na video safi ya wacheza densi wa Wasafi wakiongozwa na Mose Iyobo unaifanya ngoma hii kupendeza na kuandaa burudani safi sana. Yaani usiseme sana, wewe Inama... Na hatimaye wimbo namba moja, wimbo mkubwa zaidi Afrika Mashariki na Kati... Yope Remix ni wimbo wa msanii mkongomani Innocent Balume almaarufu Innoss B, ambaye ni muimbaji na dansa kutoka Goma, mashariki mwa Jamuhuri ya Kidemokrasia ya Congo. Katika remix ya wimbo wake Yope, Innoss B amemshirikisha Diamond na kuleta utamu wa mdundo wa DRC wa kusakata kiuno na melody tamu ya Bongo Flava. Miezi mitatu tu tangu kuachiwa kwa wimbo huo, umetazamwa zaidi ya mara milioni 41 katika mtandao wa Youtube. Yope Remix ndio chaguo langu...	https://www.bbc.com/swahili/50902847
entertainment	Lisa Li: Nyota mashuhuri wa mtandaoni aliyeanikwa kwa kuishi 'maisha feki''	"Mshawishi maarufu wa mtandao nchini China ameangaziwa kwa kuishi maisha ya ""uwongo"", baada ya mwenye nyumba aliyopangisha kufichua maisha yake halisi yanayotofautiana na muonekana anaonadi mtandaoni. Kanda ya video iliosambazwa kwenye mitandao ya kijamii inaonesha nyumba ya Lisa Li - Mwanablogu maarufu aliye na mashabiki milioni  1.1  - ikiwa na uchafu uliozagaa kila sehemu- ikiwa ni pamoja na vyakula vilivyooza na kinyesi cha mbwa. Tangu kanda hiyo iliposambazwa mitandaoni Bi Li ameomba msamaha. Kwanini Bi Li ni mashuhuri? Lisa Li anafahamika China kama ""wang hong"", ama ""Mtu mashuhuri"", katika mtandao maarufu wa Sina Weibo. Akaunti yake, sawa na ya vijana wa Kichina ambao ni watu mashuhuri wa mtandaoni, inaonesha jinsi anavyopenda starehe kwa kusafiri katika maeneo ya kuvutia, kuhudhuria hafla tofauti na kula vyakula vya hali ya juu. Lakini tangu mwenye nyumba aliopanga kumuanika mtandaoni amepata umaarufu mwingine tofauti kabisa (maisha yake ya faraghani ambayo ameweka siri). Mwenye nyumba alifanya nini? Baada ya Lisa Li kupuuza simu alizompigia, mamilioni ya watumiaji wa mtandao wa kijamii wa Weibo walimtazama mwenye nyumba aliyetajwa na vyombo vya habari kama Bi Chen, akioneshana mazingira machafu ya nyumba ya Lisa. Bi Chen aliiambia Pear Video kuwa  hata wataalamu wa kufanya usafi wamekataa kusafisha nyumba hiyo na kuongeza kuwa mpangaji alikuwa anadaiwa maelfu ya yuan ambazo hajalipa kupata huduma muhimu wanazopewa wapangangaji wengine. Chen amesema hakua na budi kupiga ripoti polisi ili kukoa mali yake na kupata fedha anazoda. Lakini  Chen alipata umaarufu baada ya kuonesha ukurasa wa Weibo wa mpangaji wake kwa kituo hicho, akisema: ""Huyu ni mtu mashuhuri sana mtandaoni na anafuatiliwa na watu milioni moja."" Aliaimbia Pear Video katika mahojiano ya kipekee akisema ""mwanamke mrembo"" lakini muonekano wake ni tofauti na ""uvundo"" na uchafu uliopo nyumbani kwake. Bi Li amesemaje? Baada ya mamiliaoni ya watu kuona kanda ya video ya nyumba hiyo Bi Li alijitokeza na badala ya kutoa taarifa katika mtandao wa kijamii aliamua kukutana na mwenye nyumba ana kwa ana na kuomba msamaha. ""Nakubali nimekosea kutokana na tukio hili,"" alimwambia Bi Chen. Alinaswa katika kanda ya video akimsalimia mwenye nyumba. Alielezea sababu za kutokuwepo kwake katika mtandao maarufu wa habari -The Paper, akisema ilitokana na kazi nyingi. Pia alisema alikuwa mgonjwa na alipotoka hospitali alienda safari ya kikazi. Aliongeza kuwa hivi karibuni alipokea ujumbe mwingi katika WeChat na huenda hakuona ya mwenye nyumba. ""Sasa nitasafisha … nitapasafisha usiku huu,"" aliiambia The Paper. Mashabiki wa Bi Li wanasemaje? Kanda inayomuonesha Bi Li akizoa kinyesi cha mbwa kwa kutumia kifagio cha nyumbani imewagutusha mashabiki wake huku baadhi yao wakimkejeli mtandaoni. Zaidi ya watumiaji 60,000 wametoa maoni katika ukurasa wake, na wengi wao wamesema wataacha kumfuatilia huku wakiimuita ""feki"". Baadhi yao pia wamehoji ukweli wa mahajiano yake katika vyombo vya habari. Mashabiki wake pia wamegundua kuwa amebadilisha anuani yake katika mtandao wa kijamii na kufuta posti za awali. Hii sio mara ya kwanza visa kama hivi vinashuhudiwa nchini China. Taifa hilo limekua likiwashinikiza raia wake mashuhuri kuwajibika katika jamii. Mwezi Julai vlogger mmoja raia wa China alikejeliwa sana mitandaoni  baada ya hitilafu ya kimitambo wakati akifanya live-stream( matangazo ya moja kwa moja mtandaoni) kumuonesha kuwa mwanamke wa wa umri wa makamo tofauti na jinsi alivyojinadi mtandaoni kuwa mwanamke kijna. Baadhi ya watu mashuhuri mtandaoni walikiuka ""maadili"" wamefungwa jela kwa muda mfupi. Mwezi Oktoba mwaka 2018, Yang Kaili, kinara mashuri wa live-stream aliye na mamiliaoni ya mashabiki, alizuiliwa kwa siku tano kwa kukashifu wimbo wa taifa. Mtandao Huya wa kupeperusha matangazo ya moja kwa moja mtandaoni ulifuta tangazo hilo na kumpiga marufuku,ukisema kuwa mitandao ya kurusha matangazo yanastahili kuzingatia sheria kikamilifu."	https://www.bbc.com/swahili/habari-49835191
health	Kwa nini fibroids huwaathiri wanawake weusi na nini kinachoweza kupunguza hatari?	Na A﻿mbia Hirsi Lilly- sio jina lake halisi alifanyiwa upasuaji kuondo uvimbe uliokuwa umeota ndani ya nyumba ya uzazi. ''Nilikuwa niyapoteze maisha yangu ama nifanyiwe uspasuaji.\nHuwezi kuambia kila mtu kuhusu kutokwa na damu, hata mumeo.'' Lilly anasema tangu alipokuwa mtoto, alikuwa anataabika, kwa kile wanachokiita kwait huko Ghana (Candidiasis), katika lugha ya mtaa inaitwa odepu. ''Sikuuchukulia kwa uzito, kwa sababu lilikuwa jambo la kawaida.'' \nAnasema walijaribu kutibu hali hiyo kwa kutumia maji moto na vitu vingine, lakini alipokua na kuanza kupata hedhi, ilikuwa nzito sana. \n''Niligundua kuwa nilikuwa na uvimbe wa kizazi nilipokuwa na umri wa miaka 25. Tulijaribu kuutibu kwa kununua dawa, tulijaribu pia dawa za kiasili, lakini hatukufanikiwa.'' Lakini baada ya kufanyiwa uchunguzi wa wa kina wa kimatibabu madaktari waliamua kuwa uvimbe huo utolewa.\nLilly angepoteza maisha yake kimchezo tu laiti hangefanyiwa upasuaji huo muhimu. Lakini ni je, Fibroids ni nini? Fibroids ni vimbe wa misuli laini wenye mizizi ya kuiunganisha, unaoota na kukua kwenye nyumba ya uzazi ya mwanamke. Miaka ya hivi karibuni kumekuwapo na wanawake wengi wanaokumbwa na tatizo hili na miongoni mwao huishia kufanyiwa upasuaji kwa ili kuuondoa uvimbe huo. Chanzo hasa cha kuota kwa fibroids katika viungo vya uzazi vya mwanamke bado hazieleweki vizuri ingawa inaamika kwamba kila uvimbe wa fibroid unatokana na seli ya musuli wa uterus ambayo imeamua kuwa na tabia ya tofauti na nyingine na ikaanza kukua kwa haraka ikichangiwa na uwepo wa homoni ya estrogen. Wanawake wanaokaribia kufikia ukomo wa kupata siku zao za mwezi wanaonekana kuwa kwenye hatari kubwa zaidi ya kupata fibroids kwa sababu ya kuwa wameishi na homoni ya estrogen kwa muda mrefu zaidi. Wanawake wenye asili ya mchanganyiko wa wamarekani na waafrika (wamarekani weusi) nao wanaonekana kupatwa na fibroids zaidi ya wanawake wengine ingawa sababu bado haijajulikana. Utafiti umeonyesha pia kuwa idadi ya wanawake wanaopatwa na fibroids katika kundi la wanawake ambao wamezaa watoto angalau wawili wakiwa hai huwa ni nusu ukilinganisha na wale ambao hawajazaa hata mara moja. Hapa haieleweki kama kuzaa kulizuia wanawake hawa wasipate fibroids au fibroids ndizo zilizozuia wanawake wa kundi la pili wasizae. Utafiti kuhusu hilli bado unaendelea. Chanzo: NHS Kama mwanamke hapati usumbufu wa namna yo yote katika shughuli zake za kawaida, anaweza asipewe tiba ya aina yo yote hata kama imegundulika kuwa ana uvimbe wa fibroid kwa sababu mwanamke anapokaribia kukoma hedhi fibroids hunyauka zenyewe na mara nyingine kutoweka kabisa. Endapo tiba imekuwa ni ya lazima, anaweza kupewa dawa au kufanyiwa upasuaji kutokana na hali iliyopo. Tiba kubwa ya fibroids ni kwa kutumia dawa aina ya GnRHA (gonadotropin released hormone agonist) ambayo hutolewa kama sindano. Dawa hii huufanya mwili wa mwanamke upunguze utengenezaji wa estrogen hivyo kusababisha fibroids kunyauka kwenye nyumba ya uzazi. Tiba nyingine ni Tranexamic acid, vidonge vya kuzuia maumivu, vidonge vya kuzuia mimba (kuzuia mwanamke asipate siku) na LNG-IUS (Levonorgestrel intrauterine system) ambacho ni kifaaa cha plastiki kinachowekwa kwenye \nTiba ya dawa zikishindwa kufanya kazi, mgonjwa hufanyiwa upasuaji kuondoa uvimbe.	https://www.bbc.com/swahili/articles/ckd5yzprlnno
business	Jinsi biashara za Urusi zinavyogharamika kutokana na usajili wa wanajeshi wa ziada	Usajili wa wanajeshi wa ziada nchini Urusi ulileta pigo kubwa katika biashara. Wajasiriamali wanapoteza wafanyakazi, makampuni yanasimamisha michakato ya kazi, na wakati mwingine yanalazimika kufunga. Idhaa ya BBC Urusi ilizungumza na wawakilishi wa biashara ndogo na za kati kuhusu jinsi usajili wa wanajeshi wa ziada nchini Urusi umeathiri kazi zao. Alexey Goryachev, mwanzilishi wa kampuni ya samaki ya Moto Samaki, alielezea changamoto wanazopitia katika mtandao wa Facebook mapema mwezi Oktoba akisema mfanyabiashara anajiweka kama kisiasa. “Nje ya siasa ni wakati unashughulika na mchakato wa biashara ili kusiwe na wakati wa gumzo lisiloisha,”alielezea katika moja ya machapisho. Hata hivyo, katika maoni na kwenye baadhi ya machapisho yake ni wazi kwamba bado ana msimamo wa kisiasa. Kwa mfano, mnamo Agosti, Goryachev alichapisha chapisho akisema kwamba maisha yanaendelea, aliandika Mimi *** (temeni) vikwazo vyenu.’’ Katika wiki za hivi karibuni, machapisho ya Goryachev, ambayo yeye huchapisha kila siku, yamezidi kuwa ya kukatisha tamaa. ‘’Walipunguza kila kitu na kila kitu!’’ Goryachev aliandika. Katika hali ya sasa ya biashara, nitafunga karibu mwanzo wa Novemba. Kila mtu ameshtuka,” mfanyabiashara huyo aliandika. BBC haikuweza kujua kama maoni ya Goryachev yalibadilishwa na matatizo ya biashara – kwasababu alikataa kuzungumza na BBC. Hali ya Goryachev ni mfano wa biashara zilivyo nchini Urusi: makampuni na jinsi yanavyoathirika na kushuka kwa mauzo na inakuwa vigumu pia kwa wao kuajiri wafanyakazi wenye ubora wa juu. Kinyume na hali ya nyuma ya usajili wa wanajeshi wa ziada, hali ya kihemko sasa imebadilika. Mwanzilishi wa kikundi cha Hurma cha kampuni Dmitry Levitsky anasema. ‘’Kuna hofu kati ya wafanyikazi: wengi wao ni chini ya miaka 35, na, kwa kweli, mtu akipigiwa simu, anaogopa kuipokea, mtu aliondoka, akaacha kazi na sasa anataka kuchukuliwa tena bila kusajiliwa jimboni’’. ‘’Kuna wasiwasi sana makazini – watu hawana mwelekeo kazini,‘’ Levitsky anaelezea hali hiyo. Sekta ya vito imedidimia kabisa, anasema Eduard Utkin, mkurugenzi mkuu wa Chama cha Vito nchini Urusi. Mbali na kupoteza wafanyikazi, sekta hii inakabiliwa na kushuka kwa kasi kwa mauzo. Usajili wa wanajeshi wa ziada umeathiri sana biashara ndogo za utengenezaji, anasema Utkin. Huko, kama sheria, mtu mmoja tu aliye na taaluma ndogo tu, hufanya kazi katika kila eneo. ‘’Ikiwa hata mtu mmoja atachukuliwa vitani, shughuli zote  zinasimama,’’ anasema Utkin. Na pia, kupata mbadala wa mtu kama huyo ni shida, na uzalishaji hukwama kabisa,’’ Kati ya wafanyikazi takriban 1800 wa kampuni ya samani, watu 30 walikwenda vitani, anasema mwanzilishi mwenza wa kampuni ya Maxim V. ‘’Hawana pa kwenda. Hawataenda vijijini - wana familia, wazazi, na mikopo.’’ ‘’Hadi kufikia sasa, hali sio mbaya sana kibiashara, lakini ikiwa hasara ya wafanyakazi itaendelea, basi matokeo yake yatakuwa kupungua kwa viwango vya uzalishaji’’, mfanyabiashara anaongeza, Hasara ya wafanyakazi wenye ujuzi maalum inaweza kuonekana. Kwa wataalamu kama hao, kampuni inajaribu kupata wafanyakazi wa akiba kupitia tawala za mitaa, kwa sababu ni vigumu sana kupata mbadala wake. Usajili wa wanajeshi wa akiba, utazidisha hali kuwa mbaya zaidi katika kazi za mikono, kama vile usimamizi au kazi za ofisini, Mikhail Burmistrov, mkurugenzi mkuu wa kampuni ya Infoline-Analytics, anaamini. Tofauti kati ya wimbi la sasa la usajili wa wanajeshi wa ziada ni katika mgawanyiko wake wa matabaka, mtaalam anaongeza. Watu matajiri zaidi wameondoka Urusi, na hilo linathibitisha moja kwa moja kushuka kwa mahitaji ya bidhaa katika sehemu ambazo bei za bidhaa huwa juu – majumba, magari na vifaa. “Watu wanaolipwa pesa nyingi sana wanaondoka nchi, ikiathiri pamoja na kodi, nu kuajiri idadi kubwa ya watu wengine,’’ anasema Maxim Mironov, profesa wa fedha katika Shule ya Biashara ya IE. Kuondoka kwa wanaume kwenda vitani au kuelekea nchi nyingine kumeathiri mahitaji ya bidhaa na huduma. Mmiliki wa mgahawa Dmitry Levitsky anakadiria kushuka kwa mapato katika sekta hiyo kwa asilimia 20. Watu wanafuta uhifadhi wa ukumbi kwa ajili ya sherehe ambazo zilipangwa muda mrefu kabla ya usajili wa wanajeshi wa akiba kutangazwa. Mbali na 10% ya wafanyikazi, kampuni kubwa ya TopGun imepoteza karibu nusu ya wateja wake, anasema mwanzilishi wa biashara Alexei Lokontsev. Biashara ililenga wanaume pekee na sasa tunapitia wakati mgumu sana. Lokontsev anakadiria mapato ya mwezi yamepungua kwa karibu 20%. ‘’Siku zote tuko katika hali ya kutarajia yasiyojulikana siku za usoni,’’ anasema. Sekta ya mazoezi ya viungo vya mwili ni nyeti sana na daima huakisi hali ilivyo, anasema Elena Silina, rais wa Jumuiya ya Kitaifa ya Usawa. Wiki moja baada ya kutangazwa kwa usajili wa wanajeshi wa ziada, mapato katika sekta hiyo yalishuka kwa wastani wa 25%, na mwezi wa Oktoba ulimalizika ukishuhudia matokeo hasi ya 35% ikilinganishwa na kipindi kama hicho mwaka jana. Wakati huo huo, katika mikoa inayopakana na Ukraine, kupungua huko kwa mapato kulifikia 70%. “Kunapokuwa na kiwango cha juu cha kutokuwa na uhakika kwa biashara, ni vigumu sana kufikiria kuhusu mkakati. Kuchoka sana na kuanza wasiwasi - hii inaweza isiwe na matokeo chanya katika timu,’’ anasema Egor Evlannikov, rais wa jumuiya ya wafanyabiashara wa Equium. Equium ilianzishwa na mfanyabiashara Igor Rybakov na huleta pamoja wajasiriamali na kati ya wakazi wa mradi huo ni waanzilishi wa ushauri wa kisheria, ofisi za usanifu, kuanza kwa teknolojia, viwanda na makampuni mengine. Mwanzoni mwa shughuli ya usajili wa wanajeshi wa ziada, sheria ya Urusi ilikataza wanajeshi kujihusisha na ujasiriamali. Mnamo Oktoba 18, Jimbo la Duma liliidhinisha katika usomaji wa kwanza wa mswada ambao utaruhusu wafanyabiashara waliosajiliwa vitani kuendelea kusimamia kampuni kupitia wawakilishi. Serikali iliahidi kuwapa wafanyabiashara muda wa kujiweka sawa kabla ya wanaume kwenda kujiunga na vita. Hapo awali, Waziri Mkuu Mikhail Mishustin alizungumza kuhusu siku tano, lakini mswada uliowasilishwa kwa Jimbo la Duma unarejelea kucheleweshwa kwa siku saba. Biashara zina wasiwasi - bado huo ni muda mfupi sana kujipanga. Hatua zilizopendekezwa na mamlaka zinachukuliwa na wajasiriamali kuwa hazitoshi. Mishustin alifuatwa na vyama kama vinne vya biashara - Muungano wa Wanaviwanda na Wajasiriamali wa Urusi, wakiwa na ombi la kuahirisha wito huo wa usajili wa wanajeshi kwa makampuni. Wakuu wa kampuni hizo waliomba kujiwekea akiba kutokana na usajili wa wanajeshi wa ziada ya 30-50% ya wafanyikazi, bila kujali eneo la kampuni, na pia kuwapa ahueni ya kujiondoa kwa waanzilishi na wakurugenzi wakuu. ‘’Kwa hisia zangu, mjasiriamali mmoja kama wa kibinafsi, kwenda vitani kutakuwa na manufaa kidogo kwa nchi ikilinganishwa na kufanya kazi kama mkurugenzi mkuu,’’ anasema Yegor Evlannikov. “Akitoa hata kazi kumi ili familia ziweze kujikimu, anahakikisha kuwa watu hawa hawategemei serikali’’. Wakati makampuni yana shughuli nyingi kujaribu kupata akiba ya wasimamizi na wafanyakazi, ni vigumu kutathmini athari za usajili wa wanajeshi wa ziada katika uchumi, anabainisha Maxim Mironov. ‘’Lakini athari katika suala la kuathirika kwa uchumi hasa katika bajeti itaanza kushuhudiwa mapema mwaka ujao,’’ mwanauchumi anasema. ‘’Uchumi sio chanzo cha habari zinazobadilisha mkondo wa vita hivi, lakini utabadilika baada ya muda,’’ mwanauchumi anabainisha. Madhara yatatokea mwaka wa 2023, na kabla ya hapo kutakuwa na habari nyingi ambazo zitaathiri hali hiyo. Mgogoro mkali utatokea kwa wakati mmoja - utaleta athari zake kwa miaka mingi ijayo. ‘’Wiki iliyopita, Vladimir Putin, alitangaza usajili wa wanajeshi wa ziada wa watu 222,000, aliahidi kwamba mchakato huo utakamilika ndani ya wiki mbili - yaani, mwisho wa Oktoba’’. Hakuna cha ziada kilichopangwa.	https://www.bbc.com/swahili/articles/c145wenwvlvo
business	Thamani ya Jay Z: Utajiri wa Shawn Corey Carter umeongezeka pakubwa baada ya kuuza huduma ya muziki wa mtandaoni Tidal	Thamani ya Rapa wa Marekani Shawn Corey Carter maarufu  Jay Z imeongezeka baada ya kuingia katika mkataba wa kuuza kampuni ya muziki inayotoa huduma mtandaoni  Tidal kwa kampuni ya malipo ya simu ya Jack Dorsey  kwa dau la $297 million. Makubaliano hayo yalifanyika wiki moja baada ya rapa huyo kuuza nusu ya kampuni ya mvinyo ya Brignac Champagne kwa LVMH kwa makubaliano ya thamani ya  $640 m. Kulingana na Jarida la Forbes , utajiri wa Jay Z ulipanda kwa asilimia 40 baada ya mauzo ya kampuni hizo mbili kumfanya kuongeza thamani yake kutoka $1 b hadi $1.4 b. Kulingna na mauzo ya huduma ya Tidal , Forbes inasema kwamba rapa huyo alijipatia faida ya $149  mbali na kuwa mwanachama wa bodi ya Square. Chini ya mkataba huo  wa Tidal, hisa za wasanii zitaendelea kumiliki kampuni hiyo  huku  Jay Z akimiliki kiwango kidogo. Afisa mkuu mtendaji wa Square Jack Dorsey alingia katika mtandao wake wa twitter na kutangaza hatua hiyo. Licha ya kukosa kufanya tamasha lolote au kutoa albamu mwaka uliopita, Jay Z alijipatia mamilioni ya fedha kutoka kwa kampuni ya mivinyo ya Armand de Brignac Champagne na D'Usse cognac. Rapa huyo anashikilia taji la bilionea wa kwanza wa muziki wa hip hop alilopata 2019. Mali ya Jay Z ni pamoja na kampuni ya burudani ya Roc Nation, Jean - Michel Basquiat, Kmapuni ya E Marcy venture ilimpatia $85m mwaka 2019.	https://www.bbc.com/swahili/habari-56307120
health	Mfadhili wa seli shina aokoa maisha yangu	Jo Kelly alipewa miezi sita ya kuishi baada ya kugunduliwa na saratani ya damu ya Hodgkin lymphoma. Alipokuwa amekata tamaa ya kuishi, alipata mfadhili wa seli shina kutoka Ujerumani. Hakuwahi kukutana na mtu ambaye aliokoa maisha yake hadi kipindi cha redio cha BBC breakfast kilipo wakutanisha kwa mara ya kwanza.	https://www.bbc.com/swahili/gnb-51832824
business	Twitter: Je ni kwanini Elon Musk amedhamiria kuchukua udhibiti wa Twitter	"Bodi ya Twitter imekubali kumuuzia kampuni hiyo bilionea Elon Musk kwa dola bilioni 44   (£34.5bn) . Bw Musk, ambaye alitoaazma ya kushangaza ya kununua kamouni hiyo wiki mbili zilizopita, alisema Twitter ina ""uwezo mkubwa"" ambao utafunguliwa. Pia alitoa pia wito wa msururu  wa mabadiliko kuanzia kulegeza masharti ya maudhui yakke ili kuondoa akaunti gushi  za mtandao huo wa kijamii. Awali kamouni hiyo ilipinga dau la Bw Tusk, lakini sasa itawaomba washika dau kupiga kura kuidhinisha mkataba. Bw Musk ni mtu tajiri zaidi duniani, kulingana na jarida la Forbes , huku akikadiriwa  kuwa na utajiri wa tamani ya dola bilioni  273.6,mnyingi kati yake akizipata kutokana na hisa zake katika kampuni ya kutengeneza  magari ya umeme  Tesla ambayo binafsi anaiendesha. Pia anaongoza kampuni ya safari za anga za mbali  SpaceX. Mwanzoni hadithi ya Twitter na  Elon Musk ilikuwa ni kama hadithi ya upendo ambao anayependwa haufurahii. Elon Musk anaipenda Twitter. Ana ufuasi mkubwa wa watu milioni 83.3 . Hutuma jumbe za Twitter  kwa wingi, mara nyingine zenye utata, mara chache huwa  ni za ajabu. SEC ilimpiga marufuku kutuma jumbe za Twitter kuhusu masuala ya Tesla baada ya ujumbe wake mmoja kumaliza bei yake ya hisa yad ola bilioni 14 , na alishitakiwa kwa kutoka kauli ya udhalilishaji ,kufuatia ujumbe wa Twitter alioutuma kuhusu   mzamaji wa pangoni ambaye alimuita   ""pedo guy"" (mzamiaji wa pango aliyepotea). Lakini hajawahi kukoma kutuma jumbe za Twitter Twitter kwa upande mwingine inashauku kidogo sana kumuhusu Elon Musk. Unaweza kufikiria, kama mtu fulani alikupatia ofa ya dola bilioni 44 kwa ajili ya mfanyabiashara mwenye umri wa miaka 16 ambaye bado kusema kweli hajafurahia  ukuaji wa  mshindani wake, anakusaidia - na wanahisa wa Twitter wanaonekana  kuelekea kukubaliana na hilo. Anataka kuona Twitter  "" uwezo wake wa ajabu "", anasema - na hata hataki kutengeneza pesa kwa njia ya Twitter  . Anazo za kutosha tayari, na bilionea huyu anaweza kuwa na vipaumbele tofauti vingine vya kumpatia pesa. Twitter ilijibu kwa kujilinda moja kwa moja, kuweka mkakati wa  ''kidonge cha sumu'' ambacho kilimzuwia mtu yeyote kumiliki zaidi ya 15% ya hisa zake ingawa washirika wa Musk wanafikiri kwamba mkataba sasa umefikiwa. Labda bodi ya Twitter ilikasirishwa na tangazo la Musk kwamba alitaka kuona zaidi ya   ""uhuru wa kujieleza"" na udhibiti mchache wa Twitter. Warepublicans wengi , ambao kwa muda mrefu walihisi sera ya udhibiti wa Twitter, unaupendelea wa uhuru wa kujieleza wa maoni yenye mrengo wa kushoto- walishangilia. Lakini wadhibiti kote duniani wanaungana kukabiliana na  mitandao ya kijamii na kuilazimisha kuwajibuka zaidi kwa maudhui yanayotolewa kwenye mitandao hiyo, na kutoza faini kali kwa wasiofuata sheria kuhusu taarifa zinazochochea ghasia, au matusi, au maneno ya chuki. Tusisahau pesa. Njia kuu ya mfumo wa biashara wa Twitter ni wa misingi ya matagazo ya biashara-na Musk anataka kubadilisha hilo. Anataka zaidi usajiri wa watu mtandaoni , anadai kile ambacho kinaweza kuonekana kuwa mauzo magumu katika mazingira ambapo mitandao yote mikuu ya kijamii inaweza kuwa huru kukitumia. Watumiaji wa Twitter wanaweza kuamua kutumia data zao zisitumiwe kwa matumizi ya pesa na wako tayari kulipia hilo-lakini ni suala la kubahatisha. Anataka sarafu ya mtandaoni kama  crypto-currencies. Iwapo atatumia jukwaa  la Twitter kwa malipo ya motisha katika utata wa  sarafu zisizolindwa kama vile  Bitcoin?. Na halafu kuna Musk mwenyewe. Ni mtu Tajiri zaidi duniani, mjasiriamali sugu  ambaye mafanikio yake ni pamoja na makambuni ya  PayPal na Tesla. Ni mtu mwenye mvuto   - jambo ambalo linaweza kumfanya afanye chochote. Hupenda kujaribu mambo yanayoonekana kuwa ni magumu na kuvunja sheria. Kuna sababu ni kwanini alikataa kujiunga na bodi ya Twitter baada ya kununua 9.2% ya hisa zake katika mwezi wa januari-hakutaka kubanwa na uwajibikakaji. Na anajeshi la mashabiki wafuasi wanaomuhusudu- wakati mmoja nilituma ujumbe wa Twitter kuhusu ukweli kwamba, kwasababu ya namna fedha zake zimeundwa(utajiri wake ni wenye misingi ya hisa zaidi kuliko mapato ya pesa, na hamiliki mali)  - halipi kodi ya mapato. Ninawezaje kusema kwamba anaweza kuwa, mwenye akili na tunapaswa kumshukuru yeye, nilijibiwa. Ni mauzo ya kibinafsi, ya kampuni binafsi, na sio ya muungano wa makampuni mawili makubwa,  kwa hiyo haiwezekani kuwe na  vikwazo vya udhibiti."	https://www.bbc.com/swahili/habari-61225715
entertainment	Waridi wa BBC: Kazi ya malkia wa video sio ukahaba, asema Official Lynn	"Irene Jefrey Luis almaarufu Official Lynn ni mojawapo ya wasanii na malkia wa video 'videovixens' ambao ni maarufu nchini Tanzania. Umaarufu wake unaibua hisia mseto. Hasa kwa kuwa amehusishwa kuwa na uhusiano wa kimapenzi na wasanii tajika nchini humo. Japo wasanii ambao amewataja tayari wamekanusha hayo. Lynn ni kijana wa kike anayefwatiliwa mno hasa na vijana kutokana na mtindo wake wa maisha. Ameshiriki kwenye video za wasanii wa Tanzania na Kenya mbali na kuwa kwa wakati huu ameanza kutunga na kuimba nyimbo zake. ""Ninapenda kuwa malkia wa video za muziki, na sitishwi na fikra za baadhi ya watu kuhusu kazi yangu, kuna watu wanasoema kuwa kazi hii ni njia ya ukahaba lakini sivyo,"" anasema Lynn. Lynn anakiri kuwa kazi ya kuwa malkia wa video inatoa taswira kuwa wasichana kama yeye huenda wanatumia urembo  na muonekano wa miili yao kujiuza, swala ambalo anakanusha kwa nguvu zake zote. Swala hili la malkia wa video sio geni , katika nchi nyingi gumzo limekuweko kuhusu nafasi yao katika miziki wanayoshiriki kama modo au wanenguaji. Kwake Lynn kazi ni kazi na hii yake anatamani pia kila mtu aiheshimu kama kazi rasmi. ""Sina hela nyingi, ila ninajitajhidi kuishi maisha mazuri na maisha haya nayagharimikia. Faida ni kuwa nimejulikana, pili ninatambulika kama balozi wa bidhaa kadhaa hapa Tanzania ""anasema Lynn. Ni mzaliwa wa eneo la Buguruni jijini Daresalam, akitokea katika familia ambayo Lynn anasema ilikuwa na maisha ya kawaida. Akiwa na miaka miwili baba yake mzazi aliaga dunia na baadae alipotimu miaka 13 mama naye alifariki na hapa aliikuta akiuingia ulimwengu wa kuwa yatima. Licha ya kuwa na kaka na dada zake anasema kuwa aliukosa sana uwepo wa mama yake. Lynn anaeleza kuwa maisha yake yaliingia katika mazingira magumu hasa kwa kuwa baadhi ya ndugu zake walikuwa tayari wamo katika maisha yao mengine aidha kuwa katika ndoa au shughuli nyengine. ""Baada ya mama kuondoka duniani, nilikuwa naishi na dada, ila nilikuwa sina ujasiri, mara nafokewa, wajua mali ya  wazazi wangu zilikuwepo ila sikuwa na usemi kwani nilikuwa binti mdogo, yale maneno mabaya yalinisukuma nje ya mazingira ya kwetu,"" anakumbuka Lynn. Lynn aliamua kutoroka nyumbani kwao na kuanza kuishi pekee yake, yaani kujilea. ""Nilianza kupanga nyumba, nikawa naishi maisha yangu pekee yangu, mara nyingi sikuwa na hela na nikaamua sitaki kuomba chochote, kule kukaa pekee yangu kulinikomoza , sio kwamba nilikuwa sina kwa kwenda ila nilichagua maisha hayo,"" anakumbuka Lynn. Mwanadada huyu anasema haikuwa kawaida kwa msichana wa umri mdogo kama wake kuishi pekee yake na kulikuwa na ugumu, ila anasema kuwa aling'ang'ana. Alifanya biashara ndogo ili kujikimu, akianza na kuuza viatu na mapochi. Wakati anashiriki video ya kwanza ya 'Kwetu' ya msanii Rayvanny alipata umaarufu wa kiasi chake, wakati huo alikuwa na miaka 18, anakiri alikutana na mwanamume mmoja na wakaanza urafiki wa kimapenzi, ni mwanamume aliyemchumbia na hata kutoa mahari kule kwao nyumbani. Kipindi hicho aligundua alikuwa ameshika ujauzito, na alikuwa tayari anaishi kwa mchumba wake. Lynn anasema kuwa haikuchukua muda kwao kuanza mikwaruzano katika uhusiano wao, anasema kuwa mahusiano yanayoleta watu wawili wenye umri mdogo pamoja hautakosa hali kama hiyo. Mwanadada huyu anasema wakati wanakosana, mimba yeke iliharibika. Kwa maoni yake nimuhimu, aendelee kujitafutia maisha mazuri kwa mana awe na mali na pesa zake  kwa kuwa anamawazo ya kuwa baadhi ya wanaume hubadilika baada ya kuingia kwenye ndoa au mahusiano ya kimapenzi, yeye hataki kujipatakujikuta kwenye pandashuka ya kukosa chochote maishani mwake . Kuhusu haya ya mahusiano anadai kuwa amekuwa mahusiano ya kimapnezi  na wasanii tajika, lakini kwa sasa anajipatia muda akomae na ajijue kabla ya kuanza mahusiano mengine. Ni wimbo kuhusu maisha yake- wimbo huu ujulikanao kama 'Maneno' unazungumzia hasa shida na magumu ambayo ameyapitia kama yatıma. Wimbo wenyewe Lynn anasema kuwa aliuimba ili kuhimiza wasichana wasikate tamaa licha ya ugumu wa maisha ambao unawakabili. Official Lynn anadokeza kuwa mtazamo wa baadhi ya watu unaeza kuwa amefanikiwa, kutokana na kutizama shughuli zake kaaika mitandao ya kijamii hasa Instagram, ila hali sivyo na ndio sabubu kuwa wimbo huu ni wa maana kwake kwani unaeleza bayana maisha yake halisi ""Yule mama ambae anauza nazi, ifikapo jioni atakuwa amepata faida, kwa hiyo huwezi kukaa hivi hivi bila kufanya chochote na utarajie mafanikio. Licha ya kwamba utamuomba Mwenyezi Mungu kwa mafanikio maombi hayo hayawezi kutimia hadi uwe na malengo na ujishughulishe kila siku. Huo ndio upeo wangu ""anasema Lynn."	https://www.bbc.com/swahili/habari-58082435
religion	Uhalifu dhidi ya Mungu unaotumiwa na Iran kuwanyonga wandamanaji ni wa aina gani?	"Ni kosa ambalo mahakama nchini Iran  hulielezea kama uhalifu mbaya sana, kwani , adhabu yake kulingana na muktadha wa sheria ya Kiislamu, ni hukumu ya kifo: uhalifu wa ‘’chuki dhidi ya Mungu’’ au ""moharebeh"". Jamuhuri ya Kiislamu ya Iran imewahukumu mamia ya watu kwa kosa hili. Wiki hii, iliwanyonga waandamanaji wawili kuhusiana na maandamano ambayo yamekuwa yakifanyika  kote nchini humo tangu mwezi septemba kufuatia kifo cha kijana wa kike ambaye alikamatwa na polisi wa maadili kwa kuvaa hijabu, au kilemba cha Kiislamu  kwa namna isivyofaa. Mohsen Shekari na  Majidreza Rahnavard, wote wakiwa na umri wa miaka 23,  walinyongwa katika kipindi cha saa chache baada ya kupatikana na hatia ya  moharebeh  na mahakama ya nchi hiyo. Shekari  alipatikana na hatia ya kumshambulia mwanajeshi  wa Basij Resistance Force kwa upanga mjini Tehran, huku Rahnavard  akihukumiwa kwa madai ya kuwauwa wanajeshi wawili wa kikundi hicho. Mashirika ya kutetea haki za binadamu yalipinga hukumu hiyo huku yakesema kuwa waandamanaji walihukumiwa kifo katika mahakama zisizo halali na mchakato wa kisheria unaofaa haukufuatwa yakionya kuhusu   ""hatari kubwa ya  kunyongwa kwa waandamanaji wengi "" . Walisema kuwa watu binafsi walioshutumiwa kwa  uhalifu wa moharebeh  hawana haki ya kupata mawakili huru na nyingi kati ya kesi hizi ziliendeshwa kwa misingi ya ushahidi wa kulazimishwa. La akushangaza zaidi,  kulingana na mtizamo wa sheria ya kitamaduni, kosa linaweza kutafsiriwa kwa namna mbali mbali. ""mashitaka yanategemea Imani ya jaji kwamba vita vimeanzishwa  dhidi ya Mungu,"" anaelezea  Amir Azimi, mhariri mkuu wa Idhaa ya Persia  ya  BBC Baada ya Mapinduzi ya Iran ya mwaka 1979, sheria ya Iran ilianza kubadilika kutoka sheria isiyofuata dini yoyote na kuwa sharia (Sheria ya Kiislamu), anasema Amir Azimi. ""Kuundwa kwa Jamuhuri ya Kiislamu ya Iran kulianza na matumizi ya sheria hiyo kote nchini, kwani ni sheria ya maadili kwa Waislamu ,"" anasema Amir Azimi. Kulingana  kipengele cha 279  cha sheria ya Kiislamu, moharebeh  inaweza kumaanisha kuchora silaha kwa nia ya kushambulia maisha, mali au heshima ya watu au kuwatisha, ili kusababisha  ukosefu wa usalama katika mazingira. Hiyo ni moja ya misingi ya shutuma, zilizoelezewa na mhariri  mkuu wa Idhaa ya Persia ya BBC . ""iwapo mtu atachukua silaha( Inamaanisha kuwa anaweza kufyatua risasi)  na kuzitumia  'kumtisha mtu, wanachukuliwa kuwa wametekeleza  moharebeh . Kwahivyo , hapa inategemea na jinsi  itakavyotafsiriwa, na kwasababu vizuizi vya barabarani kila mara huwekwa wakati maandamano yanapofanyika, hata kama ni maandamano  ya amani, sawa na yale yanayoendelea sasa. Sehemu muhimu ya tafsiri ya uhalifu pia inategemea juu ya iwapo shambulio ni la mtu binafsi au la. Kwa mfano, iwapo mtu fulani atamuua mtu mwingine sio lazima apatikane na hatia ya moharebeh . ""Muuaji, iwapo atalipia uhalifu wake  au familia ya mhanga itaamua kumsamehe, hawezi kuepuka kuhukumiwa kunyongwa,"" anasema Azimi. Lakini katika maandamano, waandamanaji hawaelekezi hasira yao kwa yeyote, kwahiyo kitendo chao hakimlengi mtu binafsi. Kwa kisa hiki, wanakabiliwa na shitaka la moharebeh. Hilo linairuhusu sheria kutumiwa zaidi na zaidi  kisiasa. Ni sawa na ""kutisha"". Wanaharakati wengi wa kisiasa wamekamatwa,  kufungwa na kuhukumiwa kwa  kufanya maandamano. Kutokana na hali halisi ya kisiasa, utawala huitumia sheria hii dhidi ya upinzani a watu binafsi na makundi yanayoukosoa utawala, ambao marengo yao ya kisiasa inaweza kuonekana kwa  muktadha mwingine kama halali. Lakini nchini Iran watu hawa huwekwa katika hali ambayo inakuwa vigumu kwa wao kujitetea. ""Hilo limetokea kabla dhidi ya Wakurdi na jamii za walio wachache,"" anasema Amir Azimi. Shirika la haki za binadamu  la Iran lenye makao yake nchini Norway lilipinga hukumu ya kunyongwa dhidi ya wafungwa wanasiasa wa Kikurdi Loghman Moradi na Zanyar Moradi  mwezi wa septemba  2018, likidai kuwa walilazimishwa kukiri makis ana hawakuwa na uwakilishi unaofaa wa kisheria katika kesi dhidi yao.  Huu ni baadhi ya ukosoaji mkubwa dhidi ya utekelezwaji wa hukumu hiyo katika uhalifu huu, kwani washitakiwa hawawezi kupata mawakili binafsi wa kuwawakilishamahakama huwapatia wakili ambaye hurudia uamuzi wa jaji.  Kama mshitakiwa anaweza kumkodi wakili wake , hapewi ruhusa ya kuwasiliana naye na hakuna njia ya kutoa ushahidi mwingine. Huwezi pia kukata rufaa kwa hukumu  iliyotolewa. Viongozi wa Iran wameyaita maandamano ya ""ghasia"" zilizochochewa na maadui wa kigeni. ""Kwa mtazamo wa serikali, ni kwamba watu hawa wamedanganywa na maadui  wa kigeni kufanya fujo,"" Azimi anasema, "" kwahiyo iwapo utasema kuwa ulidanganywa haukuwa unaelewa kinachoendelea, unaweza kusamehewa ."" Katika miongo minne iliyopita Iran imewauwa maelfu ya watu wa kuwanyonga. Baada ya uchina , Iran ni nchi ya pili kwa kuwauwa watu wengi zaidi duniani kila mwaka."	https://www.bbc.com/swahili/articles/c72qy441dyzo
health	Mvulana aliyevunja rekodi ya kukaa muda mrefu bila kulala	"Binadamu kwa kawaida huwa macho mchana na usiku hulala, ingawa siku hizi si ajabu kwa wengi kulala mchana na kufanya kazi usiku. Lakini je, umewahi kujiuliza mwanadamu anaweza kukaa muda gani bila kulala? Vijana wawili nchini Marekani walijaribu kupima hili. Ilikuwa ni mwishoni mwa mwaka wa 1963 na bendi ya Beach Boys ilikuwa ndiyo inavuma zaidi wakati huo. Marekani ilikuwa pia imeanza kujiingiza zaidi katika Vita vya Vietnam, na watoto wa shule za upili walikuwa wanajiandaa kwa likizo ya Krismasi pale vijana wawili walipoamua kufanya utafiti ambao ulilivutia taifa. Utafiti huu ulifikia kikomo mnamo 8 Januaru 1964. Randy Gardner wa miaka 17 alikuwa amefanikiwa kukaa macho bila kulala kwa siku 11 na dakika 25 mfululizo. Bruce McAllister, mmoja wa wanafunzi wa sekondari walioibuka na wazo hilo, anasema hatua hiyo ilitokana na haja ya kuunda mradi wa kuwasilisha katika maonesho ya sayansi. Baada ya kuunganisha ubunifu wao na 'utukutu' kiasi wa ujana, Bruce na rafiki yake Randy waliamua kujaribu kuvunja rekodi ya dunia ya kukaa muda mrefu bila kulala. Rekodi hiyo wakati huo ilikuwa inashikiwa na DJ mmoja kutoka Honolulu, Hawaii ambaye alikuwa amekaa saa 260 bila kulala (siku 10 na saa 20). ""Mpango wa kwanza ulikuwa wa kuchunguza athari za kutolala kwenye uwezo wa kiajabu usioeleweka wa ubongo (ikiwa ni pamoja na nguvu za kiroho),"" McAllister anasema. ""Tuligundua kwamba hakukuwa na njia ya kupima hilo na kwa hivyo tuliamua kupima basi athari za ukosefu wa usingizi kwenye uwezo wa mtu kufahamu na kutambua mambo, katika kucheza mpira wa kikapu. Jambo lolote tu ambalo tungeweza."" Walirusha sarafu juu kuamua ni nani angekaa bila kulala. McAllister alifurahia sana aliposhinda kuwa 'mtazamaji'. Lakini ulimbukeni wao ulijitokeza pale kulipozuka kikwazo cha jinsi yeye mwenyewe angemchunguza mwenzake Randy. Angefanya hivyo vipi bila yeye mwenyewe kulala? ""Tulikuwa wapumbavu. Wajua, wapumbavu wachanga,"" anasema ""na nilikaa macho nikimfuatilia…na baada ya usiku wa tatu bila kulala, mwenyewe nilishangaa kuzinduka na kujipata nilikuwa nimelala kwa kuinamisha kichwa kwenye ukuta, na nilikuwa naandika maelezo ukutani."" Vijana hao waligundua kwamba walihitaji kumshirikisha mhusika wa tatu. Na hapo ndipo walipomwita rafiki yao Joe Marciano kusaidia katika kuwa 'mtazamaji'. Muda mfupi baada ya Marciano kujiunga nao, mtafiti kuhusu usingizi kutoka Chuo Kikuu cha Stanford William Dement naye alifika. Dement kwa sasa ni profesa lakini mwaka 1964 alikuwa tu ndio anaanza kazi yake ya utafiti katika fani ya sayansi ya usingizi, ambayo ilikuwa bado change. Alikuwa amesoma habari kuhusu kisa cha vijana hao wawili katika gazeti moja la San Diego na akaamua mara moja kwamba alitaka kushiriki. Hilo kwa kiasi fulani liliwatuliza roho wazazi wa Randy. ""Wakati huo, pengine nilikuwa mtu pekee duniani aliyekuwa amefanya utafiti halisi kuhusu usingizi,"" Dement anasema. ""Wazazi wa Randy walikuwa na wasiwasi kwamba utafiti huo ungemdhuru. Kwa sababu wakati huo haikuwa imebainika kuhusu iwapo mtu angefariki kwa kukaa muda mrefu bila kulala."" Uwezo wa binadamu kukaa bila kulala ni jambo ambalo BBC imeliangazia awali. Utafiti kwenye wanyama, utafiti mmoja ambao uliwashirikisha paka ambao walikufa baada ya kukaa siku 15 bila kualla, ulikuwa umeuliza maswali ya iwapo kuna mambo mengine mfano msongo wa mawazo, mfadhaiko au kemikali mwilini, ambayo huchangia kifo cha mtu aliyekosa usingizi na wala si kukosa usingizi kwenyewe. McAllister anasema kwenye utafiti huo wa awali uliowahusisha wanyama, watafiti walitumia kemikali, jambo ambalo pengine liliathiri matokeo. ""Randy alikuwa mara kwa mara anakunywa soka aina ya Coke, lakini kando na hilo, hakunywa dawa au kemikali za kumchangamsha mtu zilizokuwa maarufu wakati huo kama vile Dexedrine au Benzedrine,"" anasema. Huko San Diego kufikia wakati ambapo William Dement alikuwa anawasili, Randy, baada ya kukaa siku kadha bila usingizi, alikuwa bado mchangamfu na mwenye matumaini sana na hakuonekana akiwa na udhaifu wowote. Lakini kadiri siku zilivyosonga, vipimo walivyomfanyia vilianza kutoa matokeo ya kushangaza. Walipima uwezo wake wa kuonja, kunusa na kusikia na baada ya muda uwezo wake wa kutambua na kuhisi vitu ulianza kuathirika. McAllister anakumbuka Randy akianza kusema: ""Msinifanye ninuse hicho, siwezi kuvumilia harufu hiyo."" Jambo la kushangaza hata hivyo, ustadi wake wa kucheza mpira wa kikapu uliimarika. Hili hata hivyo huenda lilichangiwa na hatua yake ya kuucheza mchezo huo zaidi. ""Alikuwa saw asana kimwili,"" anasema Dement. ""Kwa hivyo, tuliweza kumsaidia kuendelea kutolala kwa kucheza mpira huo wa kikapu au kucheza mchezo wa kuvingirisha matufe chini. Iwapo angefunga macho, angelala mara moja."" Usiku, ilikuwa vigumu zaidi kumzuia kulala kwani hakuwa na mengi ya kufanya, na hivyo basi wawili hao walikuwa na wakati mgumu zaidi kumzuia kulala. Haya yote yalipokuwa yanatendeka, walianza kuangaziwa zaidi kwenye vichwa vya habari. Wakati mmoja, taarifa yao ilikuwa ndiyo ya tatu kwa kuandikwa zaidi katika magazeti ya taifa Marekani baada ya  John F Kennedy na ziara ya The Beatles. Hata hivyo, wengi waliiangazia kama utani. Lakini wanafunzi hao walikuwa hawafanyi mzaha na waliendelea na mpango wao bila kuvunjwa moyo. Mwishowe, baada ya kufikisha muda wa saa 264 bila kulala, rekodi ya dunia ikawa imevunjwa na majaribio yao yakasitishwa. Badala ya kutulia na kulala fofofo kitandani, Randy alikimbizwa hadi hospitali ya jeshi la wanamaji ambapo shughuli kwenye ubongo wake zilifuatiliwa kwa karibu. McAllister anaeleza kilichotokea baada ya hapo. ""Hivyo analala saa 14 mfululizo - hatukushangazwa na hilo - na baadaye anaamka, zaidi ili kwenda haja. Usiku wake wa kwanza, kiwango chake cha kipindi cha usingizi uliokolea (ambao kwa kitaalamu hufahamika kama REM) ambacho wakati huo kilihusishwa na ndoto - lakini hilo lilibadilishwa baadaye - kilikuwa juu mno. Usiku uliofuata, kiwango hicho kilianza kupungua na siku chache baadaye, kiwango chake kikarejea kawaida. ""Na kisha, aliamka na kwenda shuleni…lilikuwa jambo la kufurahisha,"" Dement anaongeza. Matokeo ya Randy hospitalini yalitumwa Arizona kuchunguzwa zaidi. McAllister anasema matokeo yalionesha kwamba ""ubongo wake ulikuwa unalala akiwa bado yuko macho muda wote … sehemu ya ubongo ingelala lakini nyingine ingeendelea kfuanya kazi."" Kwake, anasema, hilo linaeleweka ikizingatiwa mabadiliko ya kibiolojia yalichoangia chimbuko la binadamu wa sasa. ""Yeye hakuwa mwanadamu wa kwanza - au hata kwa viumbe waliotangulia binadamu wa sasa - kulazimika kukaa macho kwa zaidi ya usiku mmoja na kwamba kuna uwezekano ubongo wa binadamu ulibadilika ili kuuwezesha kulalisha sehemu moja nyingine ikiendelea kufanya kazi - sehemu moja ingelala na kujikarabati upya, nyingine ikiendelea kufanya kazi. Na hilo huenda lilimzuia kuathirika na ukosefu wa usingizi,"" anasema. Watu wengine kadha walijaribu kuvunja rekodi ya Gardner ya kukaa muda mrefu zaidi bila kulala miaka iliyofuata. Lakini maafisa wa Guinness Book of Records wanaotambua rekodi duniani waliacha kuidhinisha rekodi hizo, kwa sababu waliamini majaribio hayo yangedhuru afya ya wahusika. Randy hakuonekana kuwa na dalili zozote za kuugua au kudhurika kutokana na hatua yake ya kukaa siku 11 bila kulala. Hata hivyo, baadaye maishani alilalamika kwamba alikuwa na tatizo la kukosa usingizi. Katika kikao na wanahabari nje ya nyumbani kwao baada ya majaribio hayo, vijana hao watatu walijibu maswali kutoka kwa umati uliokusanyika. Randy aliwajibu kwa kutumia falsafa kuhusu majaribio yao. ""Lilikuwa tu suala la uwezo wa fikira kushinda mwili,"" alisema."	https://www.bbc.com/swahili/habari-43139596
health	Watumishi wa afya Kenya waonywa kupoteza ajira zao	"Waziri wa Afya nchini Kenya bwana Mutahi Kagwe ametoa angalizo kwa wafanyakazi wa afya nchini humo kuwa watafukuzwa kazi endapo wataendelea na mpango wao wa kugoma. Kagwe amewaambia manesi na maofisa wa afya kusitisha mgomo na kurejea kazini kama wanataka kuendelea kuwa na ajira zao. Aidha bwana Kagwe ametaka ajira zianze kutangazwa katika kaunti mbalimbali kuchukua nafasi za kazi za waliogoma. ""Taifa linabidi lianze kuajiri watumishi wa afya wapya ili kuchukua nafasi za wanaogoma ,"" alisema. Aliongeza kusema kuwa sasa Kenya ina manesi  8,000 ambao hawana ajira na wapo nyumbani tu. ""Kama wafanyakazi wataendelea kugoma basi watumishi walio nyumbani waajiriwe ,"" alisisitiza. Madaktari wa Kenya wamekuwa wakilalamikia malipo duni , ukosefu wa vifaa vya kujikinga pamoja na huduma ya bima. Madaktari walikuwa mapema mwezi huu lakini waliamua kuipa serikali muda wa wiki mbili kufanyia kazi madai yao. Ingawa wahudumu wengine wapatao 30,000 wakiwemo manesi walianza mgomo wao."	https://www.bbc.com/swahili/55383914
politics	Kuonekana kwa ndege za NATO kwenye anga la Ulaya, upande wa Ukraine kwaleta wasiwasi wa vita mpya	"Mawaziri wa ulinzi wa NATO wanakutana kujadili msaada wa kijeshi kwa Ukraine. Mazoezi makubwa zaidi ya kijeshi baada ya Vita Baridi yanaendelea katika nchi wanachama wa NATO karibu na Urusi. Mwandishi wa BBC Nafisa Kuhnavard amenasa picha za ndege za NATO zikikaribia anga za Ulaya zikiwa na wanajeshi wa Urusi. NATO inasema ni mazoezi makubwa zaidi ya kijeshi tangu kumalizika kwa Vita Baridi. Ndege 50 zinafanyia majaribio ulinzi wa anga za Washirika katika Ulaya Mashariki. Historia haiko katika siku za nyuma. Urusi inabaki kuwa tishio kuu. Rubani wa Czech Mikhail Danek anatekeleza majukumu yake. Mbele ya kamera, anaonekana kama shujaa wa sinema. Lakini hili ni jambo zito. ""Zoezi hilo lilikuja kwa mshangao. Ndege ambayo haikutambuliwa ilikaribia anga ya NATO. Ndege hizi zilikuwa zikizuia njia yake na kurudi,"" alisema mwandishi wa BBC Nafisa Kuhinur. NATO baadaye iliripoti tukio hilo kwa BBC. Ilikuwa ndege ya Urusi. Picha kutoka ndege ya Mikhail zinaonyesha jinsi alivyokaribia kusimamisha ya Urusi. Wakati ambapo mahusiano kati ya Urusi na NATO yako katika mgogoro, kosa moja linaweza kuzidisha hali hiyo. Ingawa vifaa vyote vya kijeshi vilionyeshwa, sio kila mtu anafurahia hilo. Kama sehemu ya mazoezi ya NATO, wanajeshi wa Lithuania wanafanya majaribio ya ulinzi wao wa ardhini dhidi ya mashambulizi ya anga. Nchi za Baltic ziko kwenye ukingo wa Urusi au zinapakana na ni wanachama wa mpaka wa NATO. ""Hali ya sasa haitoshi kuizuia Urusi na kujibu katika dakika za kwanza ikiwa hali itazidi kuwa mbaya sio tu kwa Ukraine lakini pia Lithuania na mikoa yetu,"" Waziri wa Ulinzi wa Lithuania Margiris Abukevich alisema. Watu wa kawaida wa Lithuania hawangojei NATO. Kwa pamoja wanajiandaa. Hivi ndivyo mwanamke wa Kirusi anaelezea kwa nini anasaidia ulinzi wa Ukraine; ""Sababu ya mimi kusaidia ni kwa sababu ninajisikia aibu (kukaa bila kusaidia) na ninaiogopa nchi yangu. Ninajaribu kuchangia kadri niwezavyo."" Lithuania pia inawatibu wanajeshi wa Kiukreni waliojeruhiwa, kama vile Dmitry, afisa wa kijeshi alijeruhiwa vibaya katika siku ya kwanza ya vita. Anachokisema kwa nchi za Magharibi kiko wazi. ""Ikiwa watagawanya silaha zetu katika vipande vidogo ili tu kujilinda, vita vinaweza kuendelea kwa muda mrefu. Na matokeo yake yanaweza kuathiri sio Ukraine pekee bali Ulaya nzima na ulimwengu wa Magharibi,"" alisema Dmitry Kaitanyuk. NATO inaongeza shughuli zake katika Ulaya Mashariki. Kazi hii ya kuongeza mafuta huhakikisha kwamba ndege inakaa angani kwa hadi saa 6. Hii ni sehemu ya usawa maridadi unaoikumbusha Urusi kwamba imezuiwa kuingia katika anga ya NATO."	https://www.bbc.com/swahili/61821405
technology	Diamond Platinumz: Akosolewa mitandaoni Marekani kwa kupiga picha ilio na bendera ya 'ubaguzi'	"Mwanamuziki wa Tanzania Diamond Platnumz anakosolewa mtandaoni kwa kuangazia bendera ya Shirikisho kwenye kanda yake ya video ya wimbo wake mpya Gidi. Shirikisho lilikuwa ni kundi la majimbo ya kusini ambayo yalipigana kudumisha utumwa wakati wa Vita vya wenyewe kwa wenyewe vya Marekani - na bendera hizo zinaonekana kama ishara ya mivutano ya ubaguzi  wa rangi nchini Marekani. Moja ya matukio ya picha hizo za Diamond ina bendera mbili zilizoonyeshwa wakati akicheza huku akiwa na muonekano wa Cowboy. Baadhi ya watumiaji wa Twitter wametoa hisia zao kuhusiana na video ya msanii huyo. ""Bendera ya Muungano katika video yako inasumbua,""aliandika mtumiaji mmoja. ""Bendera ya Muungano?""Clyde Blaise aliandika na kujuumisha emoji ya pipa la taka. Kufikia sasa Diamond hajatoa tamko lolote kuhusiana na madai hayo. Diamond ambaye ndiye msanii maarufu zaidi katika eneo la Afrika mashariki hajaepuka migogoro katika siku za hivi karibuni. Mwaka uliopita msanii huyo maarufu alijipata mashakani miongoni mwa wapenzi wa tuzo za BET. Zaidi ya watu 20,000 walitia saini pingamizi mtandaoni wakitaka wasimamizi wa tuzo hizo kumpiga marufuku mwanamuziki huyo baada ya kuteuliwa kuwania orodha ya mwanamuziki bora wa kimataifa. Nyota huyo wa muziki wa bongo Fleva alikuwa akituhumiwa na shirika lisilokuwa la kiserikali Change Tanzania kwa kuunga mkono kile kilichodaiwa kuwa uongozi wa kiimla wa aliyekuwa rais wa taifa hilo John Pombe Magufuli."	https://www.bbc.com/swahili/habari-60478161
business	Marekani yatoa orodha ya makampuni yanayomilikiwa na Jeshi la China na kuonya	"Idara ya ulinzi nchini Marekani imebaini kwamba makampuni 20 makubwa nchini China, ikiwemo Huwawei yanamilikiwa na jeshi la China. Orodha hiyo, ilioonekana na vyombo vya habari vya Marekani inashirikisha kampuni za video Hikvision, China Telecoms, China mobile  na AVIC. Ufichuzi huo huenda ukasababisha kuwekwa kwa vikwazo vipya vya kifedha dhidi ya kampuni hizo. Hatua hiyo inajiri huku Marekani ikiwa imeyashinikiza mataifa mengine ikiwemo Uingereza kuipiga marufuku Huawei kwa sababu za kiusalama wa kitaifa. BBC inaelewa kwamba orodha hiyo imechapishwa ili kuwajuza wawekezaji, washirika muhimu, kamati za bunge la Congress, wafanyabiashara wa Marekani na washirika muhimu wa kampuni za China kuhusu jukumu ambalo kampuni hizo huchukua  katika kuhamisha teknolojia muhimu kwa jeshi la China. Chini ya sheria za Marekani, Idara ya ulinzi inahitajika kuzichunguza kampuni  zinazomilikiwa na jeshi la jamhuri ya China ambazo zinafanyakazi nchini Marekani Idara ya ulinzi imekuwa chini ya shinikizo katika miezi ya hivi karibuni  kutoka kwa wabunge  wa Democrats na wenzao wa Republican kuchapisha na kuongeza orodha hiyo. Mnamo mwezi Novemba, maseneta wa Marekani Tom Cotton na Chuck Schumer waliandika barua kwa waziri wa biashara  Wilbur Ross, wakitaka kufahamishwa kuhusu mpango wa kubadilisha sera za Marekani  ambazo ziliamrishwa na sheria za udhibiti wa mauzo ya nje mwaka 2018 na sheria ya ulinzi wa kitaifa ya Marekani 2019. Maseneta Chuck Schumer na Tom Cotton wametoa wito kwa idara ya biashara kuchunguza iwapo China imekuwa ikiiba teknolojia za Marekani kwa kutumia vifaa vya kijesh Katika barua, maseneta walisisitiza wasiwasi wao kuhusu hatari ya kuuza teknolojia muhimu ya Marekani  kwa kampuni zilizona na uhusiano na China. Pia zilihoji kwanini idara ya biashara imekuwa ikijivuta kuweka mabadiliko ya sera ya mauzo ya nje kama ilivyoamrishwa na sheria hizo mbili. Maseneta hao walisisitiza kwamba mabadiliko hayo yanapaswa kufanywa ili kuona iwapo chama tawala cha kikomyunisti nchini China kimekuwa kikiiba teknolojia ya Marekani kupitia vifaa vya kijeshi, pamoja na iwapo imekuwa ikiorodhesha makampuni ya China yanayotumia teknolojia ibuka kwa madhumuni ya jeshi. Je! mabadiliko haya ni ya kiwango gani na matokeo yake yatatekelezwaje? Je matokeo yake yataathiri sekta maalum za uchumi wa Marekani ambazo kampuni hizo za China zinaulenga kupitia wizi wa teknolojia, Je, matokeo ya marekebisho hayo yatawekwa wazi kwa umma, waliandika maseneta  Cotton na Schumer. ""Tunawataka kufanya marekebisho hayo muhimu kwa haraka iwezekanavyo. Ahsanteni kwa muda wenu kwa suala hili lenye umuhimu mkubwa katika usalama wetu wa kitaifa. Ikulu ya Whitehouse tayari imechukua hatua kadhaa dhidi ya Huawei na makampuni mengine ya China ikiwemo kuzuia makampuni ya Marekani kutoyauzia baadhi ya teknolojia bila ruhusa. Utawala huo pia umesema kwamba vita vyake vya kibiashara na China , vilivyosababisha ruzuku ya mabilioni ya madola  lilikuwa jibu la wizi wa njama za kibiashara za Marekani. Taifa hilo limepokea simu kutoka kwa baadhi ya watu kuchukua hatua kali zaidi. Huawei imekana madai dhidi yake kama yasiokuwa na ushahidi. i."	https://www.bbc.com/swahili/habari-53175583
technology	Virusi vya corona: ''Nilimzika binamu yangu kupitia Facebook Live'	Kila mtu anafahamu marufuku ambayo serikali ya Kenya iliweka dhidi ya shughuli za mazishi katika kipindi hiki cha mlipuko wa virusi vya corona. Watu 15 peke yake ndio walioruhusiwa kujumuika katika shughuli za mazishi ya binamu yangu, Chris, na kila kitu kilipaswa kufanyika kufikia saa tatu asubuhi, saa za Afrika mashariki. Majira ya saa moja asubuhi, wote tulikuwa tunasubiri kwenye simu zetu na komputa, kuangalia mazishi hayo ambayo yalikuwa yanaruka mubashara katika kurasa ya Facebook. Mimi ni miongoni mwa mamia ya watu walitoa heshima ya mwisho kwa Chris kupitia mtandao. Alikuwa mtu wa watu  - na ilikuwa majonzi makubwa kwa familia kumpoteza. Alikuwa mcheshi, alikuwa anaweza kukuchekesha hata kabla hajafika ndani ya nyumba  - kwanza ulikuwa unaanza kumsikia kuanzia akiwa umbali wa mita 200 akiwa getini. Na Chris alikuwa amezoea kujitoa kwa watu, alikuwa hakosi kwenye shughuli za misiba na harusi. Alikuwa muhamasishaji mkubwa, alikuwa anawahimiza watu kushiriki kila matukio. Hivyo kwa siku hii, tumejitoa kwake pia ingawa ni tofauti na ilivyozoeleka. Chris alikuwa ni binamu yangu wa karibu lakini tulikuwa katika nyumba moja na alikuwa zaidi ya kaka kwangu. Alifariki huko magharibi ya Kenya, mjini  Kisumu  siku ya Jumapili ya Pasaka, baada ya kuugua kwa wiki kadhaa kwa matatizo ya ini. Serikali ilitoa utaratibu wa mazishi yake. Alipaswa kuzikwa ndani ya siku tatu. Lakini ndugu wengi na rafiki zake walikuwa Nairobi ambako kulikuwa na marufuku ya kutoka nje au kutoka na kuingia katika mji huo hivyo si kila mtu aliweza kuhudhuria mazishi yake. Ibada ya mazishi yake ilikuwa fupi. Hotuba hazikuruhusiwa na waliimba nyimbo kidogo sana. Chris alipenda muziki - alikuwa anapiga vyombo vya muziki katika bendi ya kanisa la 'Salvation Army'. Ilikuwa ni huzuni kubwa hakuna mtu aliyeenda kupiga nyimbo aliyopenda. Nilikuwa nasoma maoni ya marafiki zake ambao walisoma wote na wafanyakazi wenzake katika mtandao wa Facebook. Katika msiba wa kidigitali, watu walituma salamu za rambirambi na kuzungumzia namna Chris alivyokuwa mtu mwema. Na nilidhani labda nipige picha yale maoni na kuchapisha kama kitabu cha salamu za rambirambi. Kila kitu kilikuwa tofauti, hatukuweza kukumbatiana, kushikana mikono au kufutana machozi. Hatukuweza kutoa heshima za mwisho kwa kumuangalia mara ya mwisho katika jeneza lake. Mpendwa wako anapofariki huwa tunataka kupata faraja na haikuepo na isingewezekana kwa sababu hatukuwa pamoja. Nilisikitika sana na kukasirika. Sikuwahi kuvuta fikra kuwa ningeweza kumzika mpendwa wangu kwenye mtandao wa kijamii. Ilikuwa kama filamu ukiachilia tu kuwa nilikuwa miongoni mwa waigizaji. Na mbaya zaidi  Facebook Live ilikata hata kabla mazishi hayajamalizika, kulikuwa kuna matatizo ya mtandao. Hivyo sikuweza kuangalia safari ya mwisho ya Chris mpaka mwisho. Sikuona jeneza likifunikwa. Katika jamii nyingi za kiafrika, kifo na mazishi ni jambo ambalo linagusa jamii kwa ukaribu sna. Tamaduni nyingi wanaona kuwa ni njia ya kuelekea maisha mengine. Kwa mababu zetu- kuna watu ambao walikufa lakini bado wanaishi katika jamii zetu. Hii ina maanisha kuwa mtu anapokufa anapaswa kuagwa vizuri katika  mazishi yake na ndio nmekuwa nikiona hivyo kizazi kwa  kizazi. Kwa jamii ya watu wa magharibi mwa Kenya eneo ambalo nimetokea kama mluo au mluhya, mtu akifa na mazishi yake yanakuwa tukio muhimu sana. Mfu anapewa heshima kubwa na baada ya mazishi yake inafuata sherehe kubwa ya kumuaga. Kwanza mazishi yote huwa hayaharakishwi, haswa pale wazee wanapofariki. Kifo kinatambuliwa kama sherehe, yaani majonzi na huzuni katika sherehe. Msiba wa mtu mzima huwa unachukua angalau wiki nzima . Watu wanahuzunika kwa kelele na vilio kwa siku kadhaa. Watu wanajumuika kwa pamoja na kuomboleza kumpoteza mpendwa wao. Moto huwa unawashwa usiku ambapo watu wanalala nyumbani kwa mfiwa wakiwa wanafarjiana, wanalia na kumuombe mtu aliyetangulia. Ngo'ombe na mbuzi huchinjwa ili chakula kingi na vinywaji kutolewa kwa ajili ya kuwafariji wafiwa. Vilevile huwa inaonyesha umoja wa majirani. Maiti huwa inaletwa nyumbani siku moja au mbili kabla ya kuzikwa. Huwa wanailaza katika nyumba kuonyesha ishara kuwa walimpenda na wamekubali kifo chake. Kwa kabila la waluo, kutoka magharibi ya Kenya, ni miongoni mwa watu wenye tamaduni ya aina yake ya kuzika kwa kifahari nchini  Kenya. Yaani huwa kuna kama sherehe 10ambazo huwa zinajumuisha matangazo ya kifo , kuna sherehe ya kuondoa kivuli cha roho ya marehemu nyumbani, kunyoa nywele kwa wafiwa, na mwisho sherehe za kumbukumbu ya marehemu. Matukio yote hayo yanahitaji watu kujumuika kwa pamoja kwa wingi. Lakini kwa wakati huu wa mlipuko wa corona, taratibu zote ambazo zilizoeleka zilikatazwa kufanyika katika mazishi yeyote yawe ya mtu aliyefariki kwa corona au sababu nyingine ya kifo. Wakati wa siku mbili za kifo cha Chris na maziko yake' , watu walikatazwa kuimba kwa nguvu usiku kwa sababu wangeweza kuwafanya majirani wajongee katika msiba na kuomboleza na wafiwa. Hakuna moto uliowashwa na watu kuuzunguka. Na wakati wa mazishi hakuna aliyekaribia jeneza, hakuna kukumbatiana, kushikana mikono, kugusana na kubusiana. Wawakilishi wa serikaliwalikuwa hapo kuhakikisha sheria zote za kutokaribiana zifuatwa. Siku arobaini baada ya marehemu kuzikwa, huwa kuna ibada ya kumbukumbu na hiyo huwa inapaswa kuwa sherehe yake ya mwisho. Sisi tena hatutaweza kumuona tena Chris na hatutaweza kumuaga kama taratibu za tamaduni zetu zinavyotaka . Ninahisi sijamaliza kuhuzunika kumpoteza Chris. Hakupaswa kuagwa namna hii na alihitaji kuzikwa vyema Zaidi. Labda corona ikiisha na tukirudi katika maisha tuliozoea- tunaweza kukumbatiana, kulia pamoja na kuomboleza kifo chake kama ilivyopaswa. Pia unaweza kutazama:	https://www.bbc.com/swahili/habari-52784868
religion	Shule zafungwa Sudan baada ya mauaji ya wanafunzi	Masomo nchini Sudan yameahirishwa kutokana na maandamano yaliyoibuka baada ya kuuawa kwa kupigwa risasi kwa watoto wa shule wakati wa mkutano. Mamlaka ya utawala wa kijeshi umeamuru shule kufungwa nchi nzima kuanzia siku ya Jumatano. Wanafunzi walikuanyika kwenye miji mbalimbali ikiwemo mji mkuu Khartoum baada ya raia kuuawa siku ya Jumatatu. Watu watano walipoteza maisha katika jimbo la Kordofan, wanne kati yao ni wanafunzi. Watu kadhaa walijeruhiwa baada ya wafyatua risasi na watu wengine wenye silaha kufyatua risasi wakati wa maandamano katika eneo la El-Obeid kuhusu mafuta na upungufu wa mkate. Kwa nini shule zimefungwa ? Mamia ya watoto, wengi wakiwa kwenye sare za shule na kupunga bendera za Sudan, waliingia kwenye mitaa ya Khartoum siku ya Jumanne baada ya kuuawa kwa wenzao. Maandamano ya wanafunzi yalifayika pia kwenye maeneo mengine ya mji mkuu na miji mingine. Jumanne mamlaka ziliamuru kufungwa kwa shule zote nchi nzima. ''Amri zimetolewa kwa magavana wa majimbo yote kufunga shule za watoto wadogo, msingi, na sekondari kuanzia kesho(Jumatano) mpaka yatakapotolewa maelekezo mengine,'' shirika la habari la Suna limeripoti. Kilitokea nini El-Obeid? Video zilisambaa kutoa mji wa El-Obeid, Kordofan Kaskazini zilionyesha watoto wakiwa katika sare za shule wakiimba, lakini vilio vyao vya kutaka maisha bora vilinyamazishwa na milio mikubwa ya risasi. Picha za kutoka hospitali zilionyesha watu wakiwa wametapakaa damu. Madaktari wanaounga mkono waandamanaji wamesema, takribani watu 62 walijeruhiwa El-Obeid pia watu watano waliuawa. Mamlaka zilitangaza hali ya tahadhari katika eneo hilo na muda maalumu wa kutembea barabarani. Shirika la umoja wa mataifa linalohudumia watoto duniani, Unicef, limetaka mamlaka chini Sudan kufanya uchunguzi kuhusu mauaji yaliyotokea na kuhakikisha waliohusika wanafikishwa kwenye mikono ya sheria. ''Hakuna mtoto anayepaswa kuzikwa akiwa na sare za shule,'' ilieleza taarifa yao na kueongeza kuwa wanafunzi waliopoteza maisha al-Obeid walikuwa na umri kati ya miaka 15 na 17. Mwenyekiti wa baraza la kijeshi nchini Sudan, Jenerali Abdel Fattah al-Burhan, amekemea mauaji hayo. ''Kilichotokea katika eneo la al-Obeid ni cha kuhuzunisha. Kitendo cha kuwaua raia waliokuwa wakiandamana kwa amani ni uhalifu ambao haukubaliki ambao unahitaji hatua za haraka kuchukulia,'' alinukuliwa na televisheni ya taifa hilo. Madhara gani yalijitokeza? Mauaji katika eneo la El-Obeid yalitokea siku moja kabla ya viongozi wa maandamano kukutana na majenerali wanaoongoza Sudan, baada ya pande mbili kutia saini makubaliano ya kugawana madaraka mwanzoni mwa mwezi huu. Viongozi wa maandamano waliahirisha mkutano huo baada ya mashambulizi yaliyotokea. Makubaliano ya kugawana madaraka yaliyofikiwa tarehe 17 mwezi Julai, yanaeleza kuwa serikali mpya itakayoongoza itakuwa na viongozi wa juu wa kiraia sita na majenerali wa kijeshi watano. Lakini ripoti iliyotolewa na tume ya uchunguzi iliyoundwa na jeshi kufanya uchunguzi kuhusu ghasia zilizojitokeza kwenye maandamano mjini Khartoum  tarehe 3 mwezi Juni tayari ilishazua mtafaruku kabla ya matukio ya El-Obeid siku ya Jumatatu. Viongozi wa maandamano hayo walipinga ripoti hiyo na ya baraza la kijeshiiliyosema watu 17 waliuawa mwezi Juni, wakati inadaiwa kuwa watu 87 waliuawa kati ya tarehe 3 na tarehe 10 mwezi Juni.	https://www.bbc.com/swahili/habari-49174996
sports	Tetesi za Soka Ulaya Jumamosi 07.11.2020: Dembele, Skriniar, Haaland, Nagelsmann, Pochettino	"Barcelona wako tayari kuwauza wachezaji watano mwezi Januari, akiwemo mchezaji anayefuatiliwa na Manchester United Ousmane Dembele, mshambuliaji Mfaransa mwenye miaka 23. (Mundo Deportivo) Mchezaji anayetolewa macho na Manchester United Erling Haaland, 20, ana makubaliano ya mdomo ya kuondoka Borussia Dortmund mwaka 2022, lakini Real Madrid wanapenda kumsajili mshambuliaji huyo wa Norway. (AS) Kocha wa RB Leipzig Julian Nagelsmann ni mshindani mwingine, pamoja na kocha wa zamani wa Tottenham Mauricio Pochettino, kumrithi Ole Gunnar Solskjaer ikiwa Manchester United itaachana na Mkufunzi huyo  Old Trafford. (ESPN) Pochettino amekataa mara mbili kujiunga na Barcelona ili kufanya kazi na Manchester United. (Star) Kocha wa zamani wa Manchester United David Moyes amemwambia Solskjaer kuwa shinikizo atakalokuwa anapata ndani ya Old Trafford ni kubwa zaidi kuliko kazi nyingine yoyote katika mchezo wa mpira miguu. (Manchester Evening News) Wachezaji watatu wa Chelsea Olivier Giroud, 34 mshambuliaji Mfaransa, Muitaliano anayecheza nafasi ya ulinzi Emerson Palmieri,26, na Mhispania Marcos Alonso,29 wamekuwa kwenye rada ya kocha wa zamani wa Chelsea Antonio Conte kwa ajili ya Inter Milan. (Football Italia) Real Madrid wanaripotiwa kuwa wamemuuza beki wao wa kushoto Sergio Reguilon,23 kwa Tottenham msimu huu kwa sababu hakukuwa na makubaliano kati Mhispania huyo na mlinda mlango wa Kifaransa wa Rayo Vallecano Luca Zidane,22, mtoto wa kocha Zinedine Zidane. (El Confidencial,via Mail) Wakala wa kiungo wa kati wa Hungary anayekipiga Salzburg Dominik Szoboszlai,20 amethibitisha kuwa Arsenal wanamtaka mchezaji huyo. (Index, via Sun) Mshambuliaji wa zamani wa Arsenal Kevin Campbell amesema Celtic walijaribu kumsajili mtoto wake, Tyrese ,20,ambaye ni mshambuliaji mwezi Januari lakini O'Neill alimshawishi kusalia na Stoke. (Football Insider) Mgombea wa nafasi ya urais katika klabu ya Barcelona Toni Freixa ameonya kuwa mshambuliaji Lionel Messi,33,atapaswa kukubali kukatwa mshahara ili kuongeza mkataba wake wa sasa. (Goal) Kocha Ronald Koeman amejibu kauli iliyotolewa kuwa Messi hafanyi bidii akiwa na Barcelona baada ya kukosolewa walipocheza na Dynamo Kiev.(Goal) Jurgen Klopp anakiri kujihisi ""mwenye hisia tofauti"" kuondoka Melwood- kambi ya mazoezi ya Liverpool kwa Zaidi ya miaka 60- lakini anaamini klabu imechukua uamuzi sahihi kuhamia kwenye makazi yake huko Kirby. (Liverpool Echo) Mchezaji wa nafasi ya ulinzi wa Aston Villa, Tyron Mings ameweka wazi jinsi mama yake alivyokuwa akiandika barua kwa kila klabu ya England akiomba afanyiwe majaribio baada ya kuachiwa na Southampton. (Birmingham Mail)"	https://www.bbc.com/swahili/habari-54852832
technology	Teknolojia inayosaidia wanawake kuwa salama wakiwa mitaani.	"Nusu ya wanawake wote duniani wamehisi kukosa usalama kwa kipindi fulani wakitembea peke yao gizani,  kwa mujibu wa takwimu za ofisi ya kitaifa. Wanaweza kumpigia rafiki simu au watume ramani ya walipo kwenye WhatsApp, au wawe na funguo zao mkononi - mikakati yote wanaweza kutumia kuwa salama. Unyanyasaji wa kimapenzi dhidi ya wanawake umemulikwa kipindi kingi mwaka huu huku wanawake kote nchini Uingereza wakibuni mbinu zao za kuwafanya kuhisi salama nyakati za usiku. Kwa hivyo teknolojia inaweza kuchangia wanawake kuhisi  salama kweye mitaa yetu? Tangu yatokee mauaji ya Sarah Everard na Sabina Nessa, programu ya WalkSafe imepata umaarufu na kwasasa ndio programu inayotumiwa sana nchini Uingereza kutoa usalama. Muasisi Emma Kaye alikuja na wazo hilo baada ya kunyanyaswa. WalkSafe itakuwa na sehemu mpya mwaka ujao, itakayojumuisha ramani ya moja kwa moaja ambapo jamaa na marafiki wanaweza kufuatilia safari yako na kuzungumza nawe kwa njia ya sms moja kwa moja. Kwa sasa kile kimeipa umaarufu ni ramani inayoruhusu watu kupanga kupitia njia salama zaidi kwa kutazama data za uhalifu. Bi Kaye alisema, ""app yetu inasaida watu kuchukua tahadhari ili kujiepusha na uhalifu badala ya kupambana  wakati wakiwa hali mbaya. Katika chuo cha Bath, watafiti wanajaribu kupata suluhu ya vifaa vya usalama. Wanaunda programu ya saa ya mkononi ya wanawake inayoweza kutuma ujumbe ikiwa itahisi mtumiaji yuko kwenye matatizo kwa kupima mapigo ya moyo na kusonga kwa mwili. Muasisi mwenza  E-J Roodt, anasema wazo lilimjia alipokuwa anakimbia sehemu moja ambayo haikuwa na mwangaza wa kutosha na kuhofia kushambuliwa. ""Nilipoona saa zikitumiwa kutambua mshutuko wa moyo, nilifikiria kuwa teknolojia hiyo inaweza kutumiwa kwa usalama wa wanawake,"" alisema. ""Suala kuu hapa ni kwamba inaweza kufanyika moja kwa moja na mshambuliji hatakuwa na muda wa kuizuia. Muasisi wa programu ya bSafe inayotumiwa kwenye simu za mkononi, Rich Larsen, anaamini teknolojia yake itasaidia watu kushtakiwa, Ina king'ora cha dharura kinachowashwa kwa sauti. Kisha inaanza kupeperusha  picha za video za moja kwa moja na sauti kwenda kwa watu waliochaguliwa na kurekodi kila kitu kinachofanyika. Bw Larsen anasema kile kinachorekodiwa kinaweza kutumiwa mahakamani kama ushahidi, mfano ubakaji ambao mara nyingi ni vigumu kutoa ushahidi. Kipaumbele kutoka kwa serikali Mwezi Julai wizara ya mambo ya ndani ilizindua mifuko ya paunia milioni 5 kusaidia kuboresha usalama wa wanawake katika maeneo ya umma. Baadhi ya mambo yanayoangaziwa ni matumizi ya teknolojia. Kwa mfano polisi huko Bristol wanatumia vifaa vipya kutambua  iwapo vinywaji vimewekwa dawa kwenye vilabu vya usiku. Polisi huko Cheshire wanaboresha teknolojia ya simu kuhakikisha jibu la mara moja kwa mwanamke anayepiga simu kutafuta msaada. Mamlaka za West Yorkshire zinakuja na mtandao kwa wanawake wanaotumia usafiri wa umma, kama vile kufuatilia mabasi ili kuzuia wanawake kusimama peke yao vituoni. Teknolojia pia inaweza kutumiwa kwa njia mbaya kwa watu wanaotaka kukudhuru au kukutisha. Kwa mfano teknolojia ile ile inayokuruhusu kuipata simu yako ilipotea inaweza kutumiwa na mtu aliye na nia ya kukufuatilia Paladin, ambayo ni idara inayopinga  watu kufuatilia, inasema kampuni za teknolojia zinastahili kujitahidi kuwalinda waathiriwa iwapo teknolojia itatumiwa vibaya. Rachel Horman-Brown kutoka idara hiyo anasema waathiriwa wengine wanafuatiliwa kupitia simu zao. Farah Nazeer, anaamini kuwa suala la usalama haliwezi kutatuliwa kwa teknolojia pekee: ""huku teknolojia kama vile programu za usalama kwenye simu na saa za mkononi zinaweza kuwafanya wanawake wahisi kuwa salama, hizi ni za muda tu, zinazopuuza chanzo kamili cha unyanyasaji dhidi ya wanawake. Wanawake uhisi kutokuwa salama katika mitaa, sio kwa sababu ya ukosefu wa taa au programu , lakini kwa sababu ya tamaduni ya ubaguzi wa kijinsia na chuki dhidi ya wanawake hali inayofanya unyanyasaji dhidi ya wanawake na wasichana kuwa mwingi. ""Ni lazima tuangazie katika kukabiliana na ubaguzi huu ili wanawake waweze kutembea kwenda nyumbani wakihisi salama na kulindwa."	https://www.bbc.com/swahili/59656583
technology	Virusi vya Corona: Nimekamatwa kwa kudanganya kwamba nina corona kwenye Facebook	"Michael Lane Brandin aliambiwa kwamba ujumbe wake aliotuma kwenye mtandao wa Facebook utasababisha hisia tofauti. Kile ambacho hakufahamu ni kwamba atakamatwa, atapoteza kazi na kushtakiwa kwa makosa ambayo huenda yakamfanya akajipata kizimbani. Ilikuwa ni majira ya mchana mwezi Machi na mjadala kuhusu namna ya kukabiliana na Covid-19 ulipokuwa unaendelea kila mahali. Hivyo yeye, akaamua kushiriki mjadala huo kwa kuandika. Michael alituma ujumbe unaosema kwamba yeye amepatikana na virusi vya corona na madaktari walikuwa wamemuambia kuwa virusi hivyo vinaweza kusambazwa kwa njia ya hewa. Kupitia mtandao wa Facebook, alichokutana nacho hakuamini, kuhurumiwa na mshtuko. Rafiki zangu walimtumia ujumbe kumuuliza kama yuko sawa, na akasema yuko sawa, katika ujumbe wake alikuwa anatania tu,' anasema. Kipi kilikuwa kinaendelea kando na mtandao hangewahi kukifikiria. Uvumi tayari ulikuwa umeanza kusambaa kama moto wa msituni katika kaunti yote ya Tyler. Kulingana na polisi katika mji wa Texas, tayari watu walikuwa wameanza kuwa na wasiwasi. Huo ni wakati ambapo hakuna nchi yoyote ambayo ilikuwa imetoa amri ya kutotoka nje kwa raia wake na pia walikuwa wanapiga simu hospitali uuliza ikiwa taarifa hizo zilikuwa za kweli na kile ambacho wanaweza kufanya  kujilinda. Polisi ikawasiliana na Michael na kumwambia kwamba arejee kwenye ujumbe wake wa Facebook na kuandika tena kwamba alichokisema hakikikuwa cha kweli na akafanya hivyo. Hatahivyo, uvumi huo ulikuwa unaendelea kusambaa na ujumbe mwingine katika ukurasa wa Facebook ukawa unatoka kwenye akaunti ya Tyler ofisi ya Sheriff: 'Katika lalamiko rasmi kutoka idara ya makosa ya jinai, hakimu Jacques Blanchett alitoa kibali cha kukamatwa kwa Brandin kwa makosa ya kuzua taharuki kwa taarifa za uwongo. Brandin akajipeleka kwa mamlaka. 'Nilijipeleka mwenyewe na baada ya mchakato wa kujiandikisha kukamilika, wakasema kwamba usiko huo nitalala jela kwasababu ni lazima nimsubiri hakimu siku itakayofuata. Nilikuwa na wasiwasi kupita maelezo,' Brandin anasema. Kwasasa amerejea nyumbani akisubiri siku ya kesi yake kusikizwa ambayo hadi kufikia sasa haijulikani kwasababu ya kusambaa kwa virusi vya coona lakini licha ya kwamba hali ilivyo kwa Brandin bado ni tete, anasema kwamba bado anahisia mchanganyiko kuhusu ikiwa anajutia kile alichofanya au la. 'Nina shahada ya uanahabari na nimesomea nyanja hiyo kuonesha vile ilivyo rahisi kwa yeote yule kutuma ujumbe mtandaoni na kusababisha wasiwasi. Pia nilitaka kudhihirisha kwamba ni muhimu kwa watu kuelimika na kufanya utafiti wao kabla ya kukubali kwamba kila wanachokisoma mtandaoni ni cha kweli. Lakini kwa ujumbe nilioandika Facebook, nimepoteza kazi, mafao yangu ya afya, na pia sikuweza kuanza shahada yangu ya uzamili kwa wakati niliokuwa nimepanga kwa ukosefu wa pesa na hilo limeniongezea mzigo wa kifedha kwa familia yangu kwasababu wote wananisaidia kulipa gharama zangu. 'Licha ya kwamba najutia, nililazimika kuandika barua ya kuacha kazi na kulala jela kwa usku mmoja na pia ama naweza kuambiwa nilipe faini au hata kuhukumiwa kifungo jela. Hayo sio mambo mazuri.' Katika ofisi ya umma, wamesema wamelazimika kuchukua hatua hiyo kwasababu ya wasiwasi uliokuwa unaendelea kuhusu virusi vya corona Marekani Marekani sio eneo pekee ambapo ambapo sheria mpya inamaanisha kusambaza taarifa kwa mitandao ya kijamii kuhusu virusi hivyo kunaweza kukufanya ukakamatwa. Waliokamatwa kwa kusambaza taarifa za uongo ni taarifa zinazoripotiwa India, Morocco, Thailand, Kenya, Cambodia, Somalia, Ethiopia, Singapore, Botswana, Russia na Afrika Kusini. Katika baadhi ya matukio, uvumi unaweza kusambaa ukiwa na nia njema lakini waangalizi wa haki za Binadamu wametuambia wamesema kwamba wana wasiwasi kuwa janga hili limefanya mafia kuwa na nguvu mno kiasi cha kukandamiza wale wanaowakosoa. Nchini Kenya, Robert Alai pia nawe ameachiliwa kwa dhamana na anakabiliwa na mashtaka ambayo huenda yakamfanya kuhukumiwa kifungo cha miaka 10 jela kwasababu ya virusi vya corona kupitia mtandao wa Twitter. Tayari aliwahi kuwa kizuizini kwa siku 3 kwa ujumbe uliodai kuwa amesikia kwamba kuna mlipuko wa ugonjwa huo katika bandari ya Mombasa. Kulingana na mamlaka, hatua hiyo ilichukuliwa kwa kuzingatia kifungu cha sheria cha matumizi mabaya ya kompyuta na uhalifu wa kimtandao 2018. Bwana Alai alikamatwa siku kama ya Ijumaa nakusalia kizuizini wikendi hadi pale hakimu alipoonekana. Bwana Alai anadai kwamba hatua ya kutokaribiana haikutimizwa wakati akiwa amekamatwa hadi alipozungumzia suala hilo. 'Nililala kwenye sakafu pamoja na wengine wengi tu. Sikupewa barakoa ya kujinga ama kitu kingine kile cha kujikinga. Tulipima chumba ambacho tulikuwa tumezuiliwa kwa kutumia programu ya kupima kwenye simu aina ya iPhone na kubaini kwamba ukubwa wake ulikuwa wa mita 4 kwa mita 3 na kulikuwa na watu wengi ambao  sikuweza kuwakalisha chini. Huwezi kunikamata kwasababu y kuhatarisha maisha a uniweke namna ile wakati wa janga kama hili. Tulilalamika na hatimae tukagawanywa.' Bwana Alai anafahamika kwa kuwa mwanablogu mwenye kupinga serikali akiwa na wafuasi karibia milioni 1 kwenye mtandao wa Twitter. Polisi bado hawajajibu ombi la kutaka kuzungumza na BBC lakini walituma ujumbe kwenye mtandao wa Twitter siku 5 kabla ya kukamatwa kwake kuhusiana na kesi inayofanana na hiyo. Mkuu wa kitengo cha uchunguzi wa kesi za uhalifu Kenya, alisema kuwa kuna mwanamme mmoja ambaye amekamatwa eneo la Mwingi kwa kuchapisha taarifa zenye kupotosha kuhusu virusi vya corona… atashtakiwa kwa kuchapisha taarifa za uwongo  ambazo zinasambaa na kusababisha wasiwasi tofauti na kifungi cha 23 cha sheria ya utumizi mbata wa Kompyuta. Mamlaka nchini Kenya imerejelelea ujumbe wake kwa jamii wa kutosambaza taarifa za uwongo na uvumi. Siku kabla ya Bwana Alai kukamatwa, Waziri wa Afya Mutahi Kagwe alisema: ""Uvumi huu ni lazima ukome…  lakini kwasababu najua kusema kwa mdomo tu hakutoshi, tutakamata kadhaa ili kudhihirisha kile tunachosema."" Bwana Alai anaamini kwamba taarifa alizopewa zilikuwa za kweli na kwamba hakuna sheria aliyovunja, ingawa BBC imeshindishwa kuthibitisha madaia yake. Bwana Alai amekamatwa kwa kutoa matamshi ya kutatanisha mara nyingi tu kabla ya tukio la hivi karibuni, lakini amefikiria kwamba polisi wanatumia janga hilo kuandama wakosoaji wake. 'Wamekamata wanablgu wengine kwa makossa kama hayo na kwangu mimi naona kuwa ujumbe wowote wa Twitter kuhusu virusi vya corona au katika mtandao mwingine wowote ule wa kijamii, kwasasa kunachukuliwa kama kosa la uhalifu. Sisemi kwamba wasikamate watu lakini naona ni muhimu polisi kufanya kazi yao ila wanastahili kuandama wale wakosaji. Watu wana haki ya kufahamishwa na mimi ni haki ya kujieleza,' alisema. Iwapo atapatikana na hatia, Bwana Alai anakabiliwa na faini ya milioni 5 za Kenya au kifungo cha miaka 10 jela. Anasema kwamba mke wake na watoto wana wasiwasi kuhusu hatma yao lakini anasema kuwa amedhamiria kuendelea kuzungumzia virusi vya corona mtandaoni. Hali kama hiyo inaendelea nchini India ambapo Sikandar Cuttrack anasubiri hukumu yake kwa kuhoj mamlaka ya eneo kwenye Twitter. Nimejaribu tu kufahamisha polisi na utawala kuhusu mgojwa aliyekuwa anashukiwa kuwa na covid-19,' anasema. 'Nimetuma ujumbe mara kadhaa na polisi wakanikamata wakisema kwamba nimesababisha hali ya wasiwasi miongoni mwa umma. Sikuhisi kwamba nimefanya makosa yoyote. Naamini kwamba polisi wamechukua hatua stahili. Hali ya corona imefanya polisi kuwa na nguvu zaidi. Wanafanya kile wanachotaka.' Bwana Cuttrack huenda akafungwa jela kwa miaka 3. Mwanaharakati wa kisiasa na anaaminikuwa kukamatwa kwake huenda kunahusishwa na msimamo wake unaopinga serikali. Ni madai ambayo polisi wamekanusha vikali. Kamishna wa polisi eneo la Odisha, anasema anajitahidi kukomesha usambaaji wa uvumi chanzo cha taarifa za uwongo kwenye mitandao ya kijamii."	https://www.bbc.com/swahili/habari-52385076
sports	Manchester United yaijibu Liverpool kwa kishindo	"Ole Gunnar Solskjaer amedokeza kuwa Manchester United imetoka kwenye""wiki ngumu"" baada ya kupata ushindi kutoka  Tottenham Nuno Espírito Santo. Cristiano Ronaldo alikuwa nyota wa mchezo huo, ambao ulitoa jibu kamili kwa kuchapwa mabao 5-0 na Liverpool wiki iliyopita kwenye Uwanja wa Old Trafford jambo ambalo lilizua maswali mengi kuhusu mustakabali wa Solskjaer. Solskjaer bado hajatoka kwenye wakati mgumu , lakini Ronaldo aliyafanya maisha yawe ya raha zaidi kwa bosi wake kwa kuweka mpira wavuni kutoka kwa Bruno Fernandes dakika sita kabla ya mapumziko, ikifuatiwa na pasi ambayo alimtengenezea Edinson Cavani. sekunde moja baada ya dakika 64. ""Jambo muhimu zaidi kwa mashabiki, mimi na wachezaji ni kuwa kitu kimoja,"" alisema bosi huyo anaye tokea nchini Norway, ambaye timu yake ilipata ushindi wa kwanza katika mechi tano za Ligi Kuu. ""Imekuwa wiki ngumu kwangu na kwa wachezaji, klabu, mashabiki. Nimekaa mbali na kelele nyingi. Lakini unajua kinachoendelea huko nje na unajua lazima uwe kwenye kiwango cha juu. ""Kila wakati unapopoteza mchezo ni hisia mbaya zaidi duniani kama kocha au meneja. Tulihitaji wiki nzima kufanyia kazi utendaji huu."" Marcus Rashford alihitimisha mambo kwa kumaliza dakika nne kabla ya mechi kumalizika huku mashabiki wa Spurs wakilipuka kwa hasira dhidi ya Nuno na mwenyekiti wao Daniel Levy, huku kelele za ""tunataka Levy atoke"" zikivuma kwenye uwanja huo mkubwa. Tottenham hawakuwa na kiwango kizuri cha Harry Kane kwenye mchezo na sintofahamu miongoni mwa mashabiki wao, ambao walimgeukia meneja Nuno alipomtoa Lucas Moura na kumuingiza Steven Bergwijn katika kipindi cha pili. Ronaldo alionyesha kipaji na uwezo wake wa  hali ya juu wakati tu Solskjaer na United walivihitaji zaidi katika mchezo ambao hawakupaswa  kupoteza. Akisaidiwa na Cavani, mshambulizi huyo wa Ureno aliongezea kiwango cha hali ya juu katika mchezo wa United ambao ulikuwa uboreshaji mkubwa kutokan na matokeo yasiyo ridhisha dhidi ya Liverpool, ingawa hilo halikuwa gumu na Spurs walishindwa kuonyesha upinzani. Ronaldo alikuwa tishio mara kwa mara na harakati zake, kwa mashambuliyo ya mara kwa mara  United wakitawala. Alionyesha ufundi mzuri kwa bao lake kisha akaonyesha muunganiko mzuri na Cavani na kumpeleka Murugwai huyo kwa umaliziaji ambao uliza goli la pili. Solskjaer aliweza kurejesha Raphael Varane kwenye safu yake ya ulinzi pamoja na nahodha Harry Maguire na Victor Lindelof katika safu ya tatu ya nyuma ambayo ilikabiliana vyema na mashambulizi hafifu ya Spurs ya nje ya aina. Japokuwa kwa kiwango cha Spurs kwasasa huwezi kuikiweka katika daraja sawa na Liverpool, bado ilikuwa dakika 90 za kuridhisha kwa Solskjaer baada ya wiki ya kusikitisha baada ya kupata matokeo yakusikitisha dhidi ya Liverpool mbele ya mashabiki wao. Inaweza tu kuwa mwanzo, hata hivyo, kwa United kucheza na Atalanta nchini Italia kwenye Ligi ya Mabingwa wiki hii kabla ya kukutana na Manchester City kwenye Uwanja wa Old Trafford Jumamosi ijayo mchana. Kuna safari ndefu kwa United na Solskjaer kutokana na kupoteza kwa Liverpool lakini palipo na Ronaldo kuna matumaini. Meneja wa Spurs Nuno amekuwa akihangaika kupata ushindi na  mashabiki lakini hali  ndani ya uwanja huu mkubwa inazidi kuwa mbaya. Tayari walikuwa katika hali mbaya kabla ya Nuno kufanya uamuzi uliokuwa na utata wa kumbadilisha Moura na kuchukua Bergwijn dakika tisa baada ya mapumziko. Uwanja huo uligubikwa na nderemo na kelele za ""hujui unachofanya"" zikimlenga Nuno. Na wakati Rashford alipopita katika safu ya ulinzi na kuwaongezea jeraha, Levy alikuwa kwenye akishambuliwa na maneno huku maelfu ya mashabiki wa Spurs wakiinuka na kuondoka. Tottenham walishindwa kulenga goli huku hata Kane akihisi kufadhaika kwa mashabiki wa nyumbani. Hadhi ya Nuno, haiendani kabisa na orodha ya mameneja wanaotakiwa wakati Spurs ilipohamia kuchukua nafasi ya Jose Mourinho aliyetimuliwa, kila mara ilimaanisha kwamba alihitaji kuanza kwa kasi lakini mtindo wake wa kandanda la kuzuia inapelekea hasira. Kujiamini kwa United kungekuwa hafifu baada ya matokeo dhidi ya Liverpool lakini Spurs walikuwa waangalifu sana, wakikaa na kucheza mchezo wa kusubiri ambao uliruhusu timu ya Solskjaer kuwa mchezo na kudhibiti. Huu ulikuwa ni ubora wa pande zote na ushindi ambao ulistahiliwa kabisa. Nuno alihisi upweke kwani alihisi hasira kutoka kwa mashabiki wa Spurs, ikionekana kupotea kama ilivyokuwa kwa Solskjaer kwenye uwanja wa Old Trafford Jumapili iliyopita wakati Liverpool wakiwashushia ghasia. Na Kane ndiye kielelezo kigumu cha maswaibu ya sasa ya Spurs,  akipambana pembezoni na analengwa na mashabiki wale wale ambao walijivunia kumwita ""mmoja wetu"". Kane ameonekana kuwa mchezaji tofauti, aliyepunguzwa tangu mpango wa kuhamia Manchester City ulipotimizwa msimu wa joto ingawa inapaswa kuongezwa pia kuwa huduma ya nahodha wa England ilikuwa duni. Alikuwa Son Heung-min aliyebeba nguvu nyingi na tishio katika usiku wa taabu kabisa kwa Spurs. Nuno sasa anahitaji ushindi haraka, na mechi ya nyumbani dhidi ya Vitesse - ambao waliifunga Spurs siku tisa zilizopita huko Arnhem - kwenye Ligi ya Mikutano ya Europa kabla ya kutembelea Everton akiwasilisha orodha ya mechi za hatari."	https://www.bbc.com/swahili/59108730
sports	Tetesi za soka Ulaya Alhamisi  21.07.2022	Mchezaji anayelengwa na Manchester United Frenkie de Jong hataki kuondoka Barcelona - lakini iwapo atahama, kiungo huyo wa kati wa Uholanzi, 25, angependelea kujiunga na Bayern Munich au Chelsea kuliko The Red Devils. (Sport - in Spanish) Jules Kounde anatazamiwa kufanyiwa uchunguzi wa kimatibabu wa Chelsea ndani ya saa 48 zijazo baada ya The Blues kuafikiana na Sevilla kwa ada ya pauni milioni 55 kwa ajili ya kumnunua mlinzi huyo wa Ufaransa mwenye umri wa miaka 23. (Sun) The Blues pia wamemfanya mlinzi wa RB Leipzig mwenye umri wa miaka 20 kutoka Croatia Josko Gvardiol kuwa mlengwa wao mkuu kuchukua nafasi ya beki wa pembeni wa Uhispania Cesar Azpilicueta, 32, ambaye anatarajiwa kujiunga na Barcelona.  (Sun) Nottingham Forest inafikiria kumnunua mshambuliaji wa Watford raia wa Nigeria Emmanuel Dennis, 24, ambaye thamani yake inakadiriwa kuwa £25m.  (Mail) Leicester wamekataa dau la pauni milioni 15 kutoka kwa Monaco kwa ajili ya kumnunua Boubakary Soumare kwani wanataka kurejesha zaidi ya pauni milioni 23 walizotumia kumnunua kiungo huyo wa kati Mfaransa mwenye umri wa miaka 23 msimu uliopita.  (Mail) Manchester United bado inamtaka winga wa Ajax Mbrazil Antony, 22, licha ya kwamba dau la pauni milioni 51 lilikataliwa. (Talksport) The Foxes wanapaswa kuuza wachezaji kabla ya kununua, kwa hivyo wanaweza kufikiria ofa kwa kiungo wa kati wa Uingereza James Maddison, 25, fowadi wa Nigeria Kelechi Iheanacho, 25, na beki wa pembeni wa Ubelgiji Timothy Castagne, 26.  (Telegraph - subscription required) Barcelona wamemtambua Mchezaji wa Tottenham Sergio Reguilon, 25, kama beki mbadala wa kushoto anayelengwa kama hawatakubali makubaliano na Chelsea kumnunua Mhispania mwenzake Marcos Alonso, 31. (Mundo Deportivo - in Spanish) Brighton wanafikiria kumnunua kwa mkopo beki wa kushoto wa Arsenal Mreno mwenye umri wa miaka 22 Nuno Tavares huku wakitafuta mbadala wa mlinzi anayelengwa na Manchester City na Mhispania Marc Cucurella, 23. . (O Jogo - in Portuguese) Newcastle wametoa ofa ya takriban £18m kumnunua winga wa Leeds United Muingereza Jack Harrison, 25.  (Football Insider) Nottingham Forest imempa mchezaji huru Jesse Lingard kandarasi yenye thamani ya pauni 200,000 kwa wiki huku wakipania kuwashinda West Ham katika kuinasa saini ya mshambuliaji huyo wa Uingereza mwenye umri wa miaka 29. . (Mail) West Ham na Crystal Palace wamewasiliana na Burnley kumnunua kiungo wao Mwingereza mwenye umri wa miaka 22 Dwight McNeil. (Sky Sports) West Ham, Everton, Napoli na Sevilla wanafikiria kumnunua winga wa Ubelgiji Adnan Januzaj, 27, ambaye ni mchezaji huru baada ya kuondoka Real Sociedad mwishoni mwa msimu uliopita.  (AS - in Spanish)	https://www.bbc.com/swahili/articles/cmj387kne80o
entertainment	Tyler Perry: Tajiri wa Marekani aliyewapa makao Meghan na Harry nyumbani kwake	"Katika mahojiano yao na Oprah Winfrey, Duke na Duchess wa Sussex wamesema wazi kwamba baada ya kusitishwa kwa ufadhili wao na Familia ya Kifalme - tajiri wa Marekani Tyler Perry ndiye aliyewapa hifadhi ya makao na ulinzi katika eneo la California mwaka 2020. Ni mtengenezaji filamu mashuhuri, 51, mchekeshaji, mwigizaji, mzalishaji wa vipindi na mtunzi. Filamu zake na vipindi vya kwenye televisheni ndio chanzo cha kumfanya kuwa mmiliki wa nyumba Marekani hasa miongoni mwa Wamarekani Waafrika. Bwana Perry anafahamika sana kwa filamu zake za Madea alizoandika, akazisimamia, mwelekezi na aliyeshiriki kama mhusika mkuu, mwanamke mzee anayetumia viungo bandia. Mwaka 2015, alijenga studio yake katika kipande cha ardhi cha ekari 330 nje ya eneo la Atlanta, Georga. Mwaka jana alikuwa bilionea, kulingana na jarida la Forbes. Pia aligonga vichwa vya habari miezi michache alipoweka wazi kwamba anapitia changamoto za kimaisha, akitangaza kuwa ameachana na mchumba wake wa muda mrefu, na mama ya mtoto wake mmoja, Gelila Bekele. ""Nina miaka 51, sina mchumba na najiuliza ukurasa wangu wa maisha unaofuata utakuwaje. Haijalishi vile hali itakavyokuwa, nitasimama na Mungu, nitakuwa baba mzuri kadiri ya uwezo wangu, na kujitahidi kwa kila namna!!"" Bwana Perry aliandika katika ukurasa wake wa Instagram. ""Katika dunia yenye huzuni nyingi, tafadhali jitahidi kuwa mzuri!"" Bwana Perry alijitolea kuishi na wanandoa hao - bure - katika moja ya majumba yake ya kifahari na kutuma ulinzi wake walipokuwa wanahama kutoka Canada hadi Los Angeles mwaka 2020, Mwanamfalme Harry na Meghan walisema hivyo katika mahojiano yao maalum na shirika la habari la CBS nchini Marekani Jumapili. Wanandoa hao walisema waliamua kuondoka baada ya eneo la nyumba waliokuwa wanaishi kisiwa cha Vancouver, magharibi mwa Canada kufahamika na watu wengi. ""Hatukuwa na mpango wowote,"" Meghan amesema katika mahijiano. ""Tulihitaji nyumba na [Tyler Perry] alijitolea kutusaidia na maafisa wake wa ulinzi pia na hilo likatupatia fursa ya kupumua na kufikiria hatua tutakayochukua."" ""Wasiwasi mkubwa ulikuwa ni kwamba wakati tuko Canada, katika nyumba ya mtu mwingine, niliarifiwa kwamba ulinzi utaondolewa ndani ya kipindi kifupi,"" Harry amesema. ""Ghafla ikanijia akilini kwamba: 'Nikafikiria kwa haraka, mipaka inaweza kufungwa, ulinzi wetu utaondolewa, na hakuna anayejua hatua ya kufungiwa itaendelea kwa muda gani, dunia inajua tuko wapi, sio salama, na bila shaka tutahitajika kuondoka hapa.'"" Harry na Meghan walisema kwamba baadaye, waliamua kwenda kuishi California, na kununua nyumba Montecito."	https://www.bbc.com/swahili/habari-56330113
politics	Shambulio Nigeria: Je utekaji wa wanafunzi wa shule Nigeria ulifanywa na Boko Haram?	"Tulio la kutekwa wa wanafunzi wa shule katika jimbo la Katsina, Nigeria limefikia kikomo baada ya mamia ya wavulana waliyokuwa wametekwa kuachiwa huru, lakini maswali yanaendelea kuibuliwa kuhusu hatari inayochangiwa na wanamgambo hao katika eneo hilo. Kundi la kigaidi la Boko Haram limedai kuhusika na shambulio hilo hivi karibuni lililofanyika eneo la kaskazini - magharibi mwa nchi, eneo ambalo halijawahi kuhusishwa na kundi hilo na kuzua hofu huenda ushwishi wao unaendelea kuongezeka. Hata hivyo, kuna makundi kadhaa yanayohudumu katika eneo hilo, baadhi yametangaza kuwa tiifu kwa uongozi wa Boko Haram. Katika kipindi cha mwongo mmoja uliyopita, wanamgambo wa Boko Haram wamekuwa wakiwahangaisha watu katika eneo la kaskazini -mashariki mwa Nigeria hususan katika jimbo la Borno na majimbo jirani. Ni katika shule ya Chibok, katika jimbo la Borno, ambako mamia ya wasichana walitekwa na wanamgambo wa Boko Haram mwaka 2014 na baadi yao mpaka leo baadhi yao hawajulikani waliko. Utekaji mwingine dhidi ya watoto wa shule ulifanyika mwaka 2018 katika eneo la Yobe, jimbo lingine kaskazini -mashariki. Hali ya usalama katika eneo la kaskazini -magharibi umekuwa shwari, licha ya visa vya uhalifu vinavyohusishw ana magenge yaliyojihami yanayofahamika kama majambazi, ambo wamekuwa wakiiba mifugo, kufanya bishara ya silaha na kuchungza vijiji. Sasa kuna hofu kwamba Boko Haram inaimarisha ushawishi wake. ""Kitu kinachoshangaza ni kiwango cha oparesheni hii, kwasababu ilizidi kile ambacho kinafanywa na majambazi,""alisema Jacob Zenn, Mhariri wa wakfu wa Jamestownunaofuatilia masuala ya ugaidi. ""Inaonekana kama sehemu ambayo inatumiwa na majambazi kufanya oparesheni zao, mbinu za majambazi [lakini] na kiwango cha Boko Haram na itikadi ya kiongozi wake Abubakar Shekau, ""alisema Bw Zenn Gavana wa Katsina alisisitiza majambazi walihusika na shambulio hilo la hivi karibuni. Ingawa Boko Haram ilichapisha video kwenye mtandao wake ikionyesha wavulana wakiwa wameshikwa mateka. Kwa mujibu wa ripoti ya shirika la habari la AFP iliyonukuu maafisa wa usalama, Boko Haram wamewapa mafunzo makundi ya majambazi katika eneo hilo kuwateka wanafunzi wa shule. Wakati lilipokuwa hatari zaidi mwaka 2012, kundi hilo lilipanua ushawishi wake katika eneo zima la kaskazini - mashariki mwa Nigeria na kuingi ahadi nchi jirani za Niger na Chad. Japo sasa kundi hilo linashikilia eno dogo, mashambulio yameendelea kushuhudiwa licha ya madai ya Rais wa Nigeria Muhammadu Buhari kwamba kundi hilo ""limesa,baratishwa"". Eneo la kaskazini mashariki kwa muda mrefu limekuwa chanzo cha ghasia kaskazini mwa nchi. Hali  haijabadilika kwa sababu visa vya mashambulio vimeongezeka mwaka huu. ""Ongezeko la vifo kwa kiasi kikubwa linahusiana na uvamizi uliofanikiwa dhidi ya wanajeshi - Boko Haram na Iswap [kikundi kilichojitenga na kikundi cha Dola la Kiislamu], na vile vile mauaji ya raia yanyofanywa na Boko Haram, ""alisema Bw Zenn. Hata hivyo eneo la kaskazini - magharibi pia  limeshuhudia ongezeka la ghasia. Katika miaka michache iliyopita, majimbo ya Zamfara, Katsina na Kaduna yameshuhudia ongezeko la mauaji yaliyohusishwa na makundi yaliyojihami pamoja na ghasia za kisiasa. Sababu za kukosekana kwa utulivu katika mkoa huo ni ngumu kuelewa. Ripoti iliyochapishwa mwaka huu na kundi la kimataifa la kushughulikia mzozo ilisema ""vurugu zimetokana na ushindani juu ya rasilimali kati ya wafugaji wa Fulani walio wengi na wakulima wa Kihausa walio wengi. Hali ambayo imechangia kuongezeka kwa uhalifu uliopangwa, pamoja na wizi wa ng'ombe, utekaji nyara kwa fidia na uvamizi wa kijiji"". Pia inaripotiwa kuwa makundi ya kijihadi yamekuwa yakitumia nafasi ya kudorora kwa usalama kuendeleaza ajenda zao. ""Katika kipindi cha mwaka mmoja uliyopita kumeshuhudiwa ongezeko la makundi yanayojitangaza kuwa tiifu kwa kwa kiongozi wa Boko Haram lkutoka kaskazini- magharibi mwa Nigeria - na Shekau amekiri hilo,"" alisema Bw. Zenn. Boko Haram pia iana kundi lililojitenga  ambalo linahudumu katika eneo la kaskazini - magharibi, linalojulikana kama  Ansaru. Kundi hilo lililo na ufungamano na  al-Qaeda limejiimarisha na limefanya  mashambulio kadhaa tangu lililobuniwa mwaka 2012. Je! mkakati wa kijeshi umekuwa upi? Jeshi la Nigeria limekuwa likijikita zaidi katika mashambulio ya angani yanayolenga ngome za wanamgambo Akaunti rasmi ya Twitter ya jeshi mara kwa mara huweka kanda ya video na picha, ikidai kuwa imefanikiwa  kutokomeza makundi ya majambazi."	https://www.bbc.com/swahili/habari-55376408
politics	Uchaguzi wa Kenya 2022: Kwanini kura za Wakikuyu zinapiganiwa katika uchaguzi?	"Wagombea wawili wakuu katika uchaguzi wa urais nchini Kenya wamechagua wagombea wenza kutoka kabila la Wakikuyu ambalo lina kura nyingi ili kuongeza nafasi yao ya kushinda katika uchaguzi wa mwezi Agosti unaosubiriwa kwa hamu. Naibu wa Rais William Ruto amemteua mfanyabiashara na mbunge Rigathi Gachagua huku Waziri Mkuu wa zamani Raila Odinga akimteua Waziri wa zamani wa Sheria Martha Karua. ""Wawili hao wanatoka ulimwengu mbili tufauti, ijapokuwa wanatoka eneo la mlima Kenya,"" mchambuzi Javas Bigambo aliambia BBC. Eneo la Mlima Kenya ni nyumbani kwa jamii ya Wakikuyu, ambayo inaweza kuwa muhimu katika kuamua matokeo ya uchaguzi. Bw. Gachagua ni mhamasishaji hodari na ana ushawishi mkubwa miongoni mwa Wakikuyu wanaohangaika, ambao wamekuwa wakimuunga mkono Bw Ruto kuhusu mipango yake ya kushughulikia malalamishi ya kiuchumi. Bi Karua ni gwiji wa kisiasa anayetambuliwa nje ya jamii ya Wakikuyu - na anajulikana kwa shauku yake ya mageuzi ya mahakama na kampeni dhidi ya ufisadi. Wachambuzi wanasema kwamba wakati wasomi wanaweza kumuunga mkono mwanaharakati wa kupinga ufisadi, uchaguzi huu zaidi unahusu mageuzi ya kiuchumi. ""Pande zote mbili zimegubikwa na tuhuma za ufisadi na ndiyo maana hakuna anayenyooshewa vidole. Ufisadi si suala la msingi tena. Inaonekana kuwa mtindo wetu wa maisha na imekuwa vigumu kuonyesha kiongozi shupavu ambaye hajachafuliwa na ufisadi,"" mchambuzi Bobby Mkangi aliambia BBC. Bw. Gachagua anakabiliwa na mashtaka ya ufisadi na utakatishaji fedha za thamani ya dola milioni 65 (£53m). Amepinga mashataka,  na kusema kuwa anateswa na serikali kwa kumuunga mkono Naibu wa Rais William Ruto. Rais anayeondoka madarakani Uhuru Kenyatta anamuunga mkono Bw. Odinga, ambaye alisalimiana naye 2018 katika kile kilichofahamika kama ''Hand Shake'' kuashiria maridhiano kati yao baada ya uhasama wa kisiasa wa miaka kadhaa. Wachambuzi wanasema kuanzia wakati huo, Bw. Odinga, kiongozi mkongwe wa upinzani ambaye amejaribu mara nne kugombea urais wa Kenya na kushindwa, kwa kiasi kikubwa amepuuza uozo wote serikalini. Uamuzi wake wakumteua Bi Karua kama mgombea mwenza pia ni jaribio la kuvutia kura ya wanawake, lakini Bw. Bigambo hana uhakika atapata ufanisi kiasi gani. ""Anawavutia wananawake kielimu sio kivitendo. Anavutia sehemu ya tabaka la kati na jumuiya ya mashirika yasiyo ya kiserikali ambayo hayana mchango mkubwa katika matokeo ya uchaguzi,"" Bw Bigambo anasema. Bi Karua aligombea urais mwaka wa 2013 na kupata kura 43,881 - au 0.36% ya jumla ya kura ziliyopigwa. Lakini anafahamika kwa kuwa jasiri na mpigania demokrasia ya vyama vingi. Ametofautiana na marais wawili wa zamani kiasi cha kuondoka  kwa hasira katika mikutano yao. Mwaka 2001 aliondoka katika mkutano uliokuwa ukuhudhuriwa na rais wa wakati huo hayati Daniel arap Moi, kupinga kauli iliyotolewa dhidi ya aliyekuwa mkuu wa chama chake wakati huo Mwai Kibaki. Bi Karua alijiuzulu wadhifa wa waziri wa sheria mwaka wa 2009 akitaja hali ya kufadhaika baada ya Bw Kibaki, rais wakati huo kuwateua majaji bila yeye kujua. ""Swali kuu ni iwapo ana uwezo wa kung'atuka kama kinara wa Mlima Kenya kwa sasa Rais Uhuru anapostaafu. Je, atakumbatiwa kikamilifu miongoni mwa nyadhifa za chini za Mlima Kenya?"" Bwana Bigambo anauliza. Bw Gachagua kwa upande mwingine amesifiwa na wachanganuzi kwa uwezo wake wa kuingia katika mtandao wa kisiasa aliokuwa sehemu yake alipokuwa akifanya kazi kama msaidizi wa kibinafsi wa Rais Kenyatta na afisa wa wilaya katika maeneo tofauti. ""Uwezo wake wa kutumia fursa aliyopata kufikia wadhifa huu ukizingatia majina ya watu wengine walijulikana kitaifa ni kitu cha ajabu,"" Bw Mkangi anasema. Bw. Gachagua ni Mbunge wa eneo bunge la Mathira kati kati mwa Kenya, ambalo linajivunia kutoa Marais watatu wa Kenya - Jomo Kenyatta, Mwai Kibaki na Uhuru Kenyatta. Ni mfanyabiashara ambaye hotuba zake katika majukwaa ya kampeni zinaashiria anaelewa masuala yanayowaathiri Wakikuyu. ""Ni mbwa mwitu wa kisiasa anayeogopwa ambaye Ruto alihitaji ili kuweza kukabiliana na Rais Uhuru katika eneo la kati,"" Bw Bigambo anasema. Licha ya masuala ya kiuchumi kujitokeza katika uchaguzi huu kama kigezo kinachowezekana cha jinsi watu watakavyopiga kura, ukabila bado una ushawishi mkubwa kwa wapiga kura. Hii ni mara ya kwanza tangu Kenya ipate uhuru ambapo Mkikuyu hajajitokeza kuwa mgombeaji mkuu wa urais - Bw Ruto ni Mkalenjin, kabila la tatu kwa ukubwa, na Bw Odinga ni Mjaluo, kabila la nne kwa ukubwa. Kwa hivyo wawili hao wamependekeza Wakikuyu - kabila kubwa zaidi - kama wagombea wenza katika uchaguzi wa Agosti 9, uamuzi ambao unaweza kuimarisha au kuvunja kampeni zao za urais. ""Chaguo la wagombea wenza kutoka jamii ya Wakikuyu ndiyo ilikuwa njia pekee ya kuhamasisha jamii hiyo kujitokeza kupiga kura,"" Bw Mkangi anasema. MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga"	https://www.bbc.com/swahili/habari-61480834
politics	Uchaguzi Kenya 2022:Utaratibu wa kupiga kura Kenya	"Wapiga kura nchini Kenya  wanajitayarisha kuwachagua viongozi wao tarehe tisa mwezi Agosti mwaka huu . Mojawapo ya masuala muhimu yatakayofanyika siku hiyo ni  kwa wapiga kura kufahamu jinsi ya kutekeleza haki hiyo yao-kupiga kura . Uchaguzi wa  Agosti 9 utashuhudia idadi kubwa zaidi ya vituo vya kupigia kura , pamoja na wapiga kura waliojiandikisha. Tume Huru ya Uchaguzi na Mipaka (IEBC) imebainisha kuwa  jumla ya vituo 46,232 vimesajiliwa mwaka wa 2022, ikiwa ni ongezeko la asilimia 13.08 kutoka 2017 ambapo vituo 40,883 vilisajiliwa. Idadi ya wapiga kura waliojiandikisha pia imeongezeka kutoka 19,611,423 hadi 22,120,458 sawa na  ongezeko la asilimia 12.79. Je ni kipi unachohitaji kujua kuhusu Uchaguzi wa Kenya? •Mpiga kura anafika kituo alichosajiliwa kupiga kura. Kisha anatakiwa kutoa kitambulisho cha kitaifa au pasipoti aliyotumia kujiandikisha kupiga kura . •Maafisa wa tume ya uchaguzi watahakiki ikiwa aliyefika amesajiliwa kupiga kura katika kituo hicho, kwa kuweka kidole chake kwenye mtambo wa kuwatambua wapiga kura kwa kutumia alama ya kidole. •Mpiga kura atakabidhiwa karatasi sita za kupigia kura - ya rais, mbunge, gavana, seneta, mwakilishi wa wanawake na diwani (mwakilishi wa wadi) - zilizopigwa muhuri na zenye majina na vyama vya wagombeaji . •Mpiga kura atasonga hadi eneo la faragha na kumchagua mgombea anayemtaka kwa kuweka alama ndani ya sehemu (kisanduku) iliyotengwa katika karatasi ya kura. •Tumbukiza karatasi yako ya kura ndani ya sanduku lifaalo kwa kila kura (rais, mbunge na kadhalika). •Kidole chako kitapakwa rangi isiyofutika kwa urahisi kuzuia watu waliopiga kura kurudia kupiga kura tena. •Ondoka kutoka kituo cha kupiga kura. Nani anayeruhusiwa kupiga kura? Kwa mujibu wa sheria ya uchaguzi nchini kenya mtua anaruhusiwa kupiga kuwa iwapo atatosheleza vigezo vifuatavyo; (a) ni raia mtu mzima; (b) hajatangazwa kuwa na akili taahira; na (c) hajatiwa hatiani kwa kosa la uchaguzi katika kipindi cha miaka mitano iliyopita. Raia ambaye ana sifa za kuandikishwa kama mpiga kura ataandikishwa katika kituo kimoja tu cha uandikishaji. Mipango ya kiutawala ya uandikishaji wa wapiga kura na uendeshaji wa uchaguzi itaundwa ili kuwezesha, na haitamnyima raia anayestahiki haki ya kupiga kura au kugombea. Kunyimwa Haki ya kupiga kura nchini Kenya Hali  ambayo inaweza kusababisha mtu  kunyimwa haki ya kupiga kura nchini Kenya ni pamoja na zifuatazo: 1. Sio Raia wa Kenya Mtu anaweza kunyimwa haki ya kupiga kura nchini Kenya ikiwa mtu huyo si raia wa Kenya. Kuna njia tatu za kuwa raia wa Kenya ambazo ni kwa kuzaliwa, kujiandikisha au kupata uraia. Uthibitisho wa kitambulisho cha kitaifa (ID) au pasipoti halali ya Kenya unahitajika ili kupiga kura nchini Kenya. Kwa hivyo, ikiwa mtu si raia wa Kenya, hawezi kupiga kura katika uchaguzi. 2. Sio Wa Umri wa ufaao kupiga kura. Ikiwa mtu yeyote yuko chini ya umri wa miaka kumi na minane, hastahili kupiga kura nchini Kenya. Kwa hivyo watoto wadogo hawawezi kupiga kura kwa vile umri wa kupiga kura nchini Kenya ni miaka 18 na zaidi. Ushahidi wa kuwa mtu mzima ni aidha kitambulisho cha taifa (ID) au pasipoti halali ya Kenya. 3. Mtu asiyekuwa na akili timamu Kuwa na akili timamu maana yake mtu anaweza kufikiri, kuelewa na kujiamulia. Watu wazima kwa ujumla hufikiriwa kuwa na akili timamu isipokuwa hali zibadilike. Kwa hivyo, mtu asiye na akili timamu anaweza kunyimwa haki ya kupiga kura nchini Kenya. 4. Kutiwa hatiani kwa Kosa la Uchaguzi Kunyimwa haki ya kupiga kura nchini Kenya kunatumika kwa yeyote aliyepatikana na hatia ya makosa ya uchaguzi katika kipindi cha miaka mitano iliyotangulia. 5. Mahali pabaya pa kujiandikisha Ikiwa mpiga kura atajiwasilisha katika kituo cha kupigia kura ambacho ni tofauti na alichojiandikisha, basi anaweza kunyimwa haki ya kupiga kura. Kila mpiga kura anapaswa kuhakikisha kuwa anajitokeza katika kituo cha kupigia kura alichojiandikisha. 6. Kujisajili kama mpiga  kura mara mbili Iwapo mtu atagundulika kuwa amejiandikisha mara mbili katika rejista ya wapiga kura, basi mtu huyo anaweza kunyimwa haki ya kupiga kura. 7. Hana Kitambulisho Wakati wa siku ya uchaguzi, ikiwa mtu hana kitambulisho chake cha kitaifa (ID) au pasipoti halali ya Kenya aliyojiandikisha nayo, au ikiwa mojawapo ya hati hizi ina kasoro, anaweza kunyimwa haki ya kupiga kura. 8. Hakuna Jina Katika Daftari la Wapiga Kura Ikiwa jina la mtu halipo kwenye rejista ya wapiga kura, basi mtu huyo anaweza kunyimwa haki ya kupiga kura. Kwa hivyo, ni muhimu kujiandikisha kama mpiga kura wakati wa mchakato wa usajili wa wapiga kura. 9. Kizuizi cha Wakati/Muda Ikiwa mtu atajiwasilisha kwenye kituo cha kupigia kura nje ya saa alizopangiwa za kupiga kura wakati wa siku ya uchaguzi, anaweza kunyimwa haki ya kupiga kura.Hata hivyo hilo linaweza pia kutegemea muda ambao upigaji kura ulianza katika kituo hicho ama wakati kituo husika kilifunguliwa.Tume ya uchaguzi hutoa mwongozo kuhusu hali ambazo zinaweza kulazimisha muda kuongezwa katika baadhi ya vituo. Kuna sababu nyingi ambazo husababisha kura kuharibika na hivyo kutohesabiwa. Kuu zaidi huwa ni mpiga kura kuweka alama kwa njia isiyofaa wakati wa kuchagua mgombea au chama anachokitaka. IEBC inasema mpiga kura anatakiwa kuweka ""alama kwenye nafasi iliyotengwa kwa jina la chama/mgombeaji au picha ya chama unachokichagua."" Mpiga kura anafaa ""kuweka alama kwa mgombeaji mmoja tu."" Hufai kuweka alama yoyote nyingine kwenye karatasi ya kura. Alama unayoweka inaweza kuwa alama ya ndio (✓), mkasi (✕), au hata alama ya kidole. Hata hivyo, huruhusiwi kuandika jina lako au kuweka sahihi yako kama alama ya kumchagua mgombea unayemtaka. Iwapo utafanya makosa bila kukusudia wakati wa kuweka alama yako kwenye karatasi ya kura na utambue hilo kabla ya kutumbukiza karatasi yako kwenye sanduku, unaweza kupewa karatasi nyingine ya kura. Unaweza kupewa karatasi mpya ya kura mara mbili pekee. Baada ya kumaliza kuweka alama, unafaa kuikunja karatasi katikati -kutoka kushoto kwenda kulia ili kuweka siri uliyemchagua halafu utumbukize karatasi hiyo kwenye sanduku lifaalo. Tume ya uchaguzi imepiga marufuku kurandaranda katika kituo baada ya kupiga kura. Vile vile, ni hatia kupiga picha katika kituo cha kupiga kura au kupiga picha karatasi za kura. Uchaguzi Kenya 2022:Unaweza pia kusoma MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga WAGOMBEAJI:Wafahamu wagombea 4 wanaowania urais nchini Kenya"	https://www.bbc.com/swahili/habari-62166563
health	Agnes Ndunguru: ‘Nimeokoa maisha ya wanawake na watoto wengi Tanzania’	Katika mfululizo wa makala kuhusu vijana walio chini ya miaka 30 tunaangazia vijana waliofanya vizuri na wanaoendelea kufanya vizuri katika Teknolojia, Siasa na Kijamii kwa nchi za Afrika Mashariki na leo tunae @midwifeaggie ambaye  ni mkunga kijana anayeokoa maisha ya mama waja wazito na watoto. Ameamua kuishi ndoto yake kuhakikisha hakuna vifo vitakavyosababishwa na matatizo ya ujauzito au  wakati kujifungua nchini Tanzania. Takribani miaka saba ya kufanya kazi Agnes Ndunguru amehudumia zaidi ya wajawazito elfu sita na kuwasaidia kujifungua vyema wengine  zaidi ya elfu mbili nchini humo. Mwandishi wa BBC @frankmavura amemtembelea na kuandaa taarifa ifuatayo	https://www.bbc.com/swahili/habari-59680997
business	Precision Air: Kenya kuiruhusu kampuni ya ndege kutoka Tanzania licha ya mgogoro	"Kenya haitafuta haki za usafiri za kampuni ya ndege yenye makao yake Tanzania Precision Air ambayo itaanza safari zake kuelekea Jijini Nairobi siku ya Alhamisi licha ya mgogoro uliopo ambao umeilazimu Dar es Salaam kusitisha kampuni tatu za ndege kutoka Kenya kuelekea nchini humo kulingana na gazeti la Business Daily. ''Precision Air ina haki za usafiri ambazo hazitaathirika kufuatia mgogoro na Tanzania '' Kenya haitafuta haki za usafiri za kampuni ya ndege yenye makao yake Tanzania Precision Air ambayo itaanza safari zake kuelekea Jijini Nairobi siku ya Alhamisi licha ya mgogoro uliopo ambao umeilazimu Dar es Salaam kusitisha kampuni tatu za ndege kutoka Kenya kuelekea nchini humo, kulingana na gazeti la Business Daily. Gazeti hilo limemnukuu mkurugenzi mkuu wa Mamlaka ya safari za ndege nchini Kenya KCAA Gilbert Kibe akisema kwamba kampuni ya ndege ya Precision ina haki za usafiri ambazo hazitaathirika kufuatia mgogoro uliopo kati ya Kenya na Tanzania. Kampuni ya Kenya Airways ambayo ilikuwa na haki zake za usafiri kuelekea Tanzania mwanzo wa mwezi huu wakati kampuni hiyo ya ndege ilipoendelea na safari zake za kimataifa, imezuiwa na mamlaka ya Tanzania kuingia nchini humo kama hatua ya ili kulipa kisasi baada ya Kenya kutoiorodhesha Dar es Salaam katika orodha ya mataifa yalio salama. ''Kampuni ya ndege ya Precision ina haki zilizopo na ninachofahamu ni kwamba haitazuiwa kutua Kenya'', alisema bwana Kibe akizungmza na gazeti la Business Daily. Bwana Kibe alinukuliwa akisema kwamba anaendelea kufanya majadiliano na wenzake wa Tanzania ili kuondoa masharti yaliowekwa na Tanzania . Tanzania ilizipiga marufuku kampuni tatu za ndege kutoka Kenya kuingia nchini humo kama hatua ya kulipiza kisasi vita vya kibiashara ambavyo vimekuwepo kati ya mataifa hayo kuhusu usimamizi wa mlipuko wa virusi vya corona. Unaweza pia kutazama: Hatua hiyo iliochukuliwa na Tanzania inajiri baada ya Nairobi , kwa mara ya pili mfululizo, kuiweka Tanzania miongoni mwa mataifa ambayo sio salama  na virusi vya corona. Hatua hiyo ina maana kwamba wasafiri kutoka Tanzania wataendelea kukabiliwa na masharti ya lazima ya kuwekwa katika karantini kwa wiki mbili wanapowasili Kenya ili kuzuia maambukizi ya maradhi hayo. Wasafiri kutoka mataifa 130, hatahivyo wako huru kuingia nchini Kenya bila masharti yoyote kufuatia hatua ya pili ambapo serikali iliongeza mataifa mengine 90 katika orodha yake ya mataifa yanayostahili kuingia nchini humo. Hatua hiyo ilikasirisha mamlaka nchini Tanzania ambayo wiki iliopita ilijibu kwa kuzifungia kampuni tatu za ndege ikiwemo, Airkenya Express, Fly540  na Safarilink  Aviation kutosafiri katika maeneo yoyote nchini Tanzania. ""Sababu ya uamuzi wa kufungia kampuni tatu za ndege kutoka Kenya ni mgogoro uliopo kati ya mataifa haya mawili, Mkurugenzi mkuu wa mamlaka ya safari za ndege nchini Tanzania TCAA Hamza Johari  alithibitisha katika mahojiano na gazeti la Business Daily mjini Dar es Salaam. ''Baadhi ya mataifa yanaruhusiwa kuingia Kenya bila masharti kama hayo licha ya kwamba yana viwango vya juu vya maambukizi ya Covid-19'', alisema bwana Johari. Kenya na Tanzania katika kipindi cha miaka minne zimekuwa zikizozana kuhusu visa, kodi na haki ya kuingia katika soka kwa biadha kama vile sukari na maziwa. Hatua hiyo imeathiri biashara kati ya mataifa hayo mawili, na kusabavisha misururu ya mikutano  ikiwemo mkutano wa Arusha kutoka mwezi Novemba 12-16 mwaka uliopita ili kujaribu kuimarisha uhusiano . Afisa mkuu mtendaji wa shirika la ndege la Kenya Airways Allan Kilavuka alisema kwamba njia ya kuelekea Tanzania inasalia kuwa muhimu kutokana na idadi ya wateja inaowaleta Kenya kwa safari nynegine za kimataifa kwa kutumia ndege za kampuni hiyo. Tunatumai kwamba tatizo hili litatatuliwa haraka iwezekanavyo , alisema bwana Kilavuka."	https://www.bbc.com/swahili/habari-53973525
business	Fahamu nchi 10 duniani zinazotumia utajiri wao mwingi kununua silaha?	"Jumla ya matumizi ya kijeshi ulimwenguni yalifikia $ trilioni 1.7 mnamo 2017. Na Marekani peke yake ilitumia dola bilioni 610 mnamo mwaka 2017. Uchumi unaoongoza ulimwenguni pia ndio nchi inayotumia pesa nyingi zaidi kwenye Ulinzi, lakini hata sio yenye  ""mzigo mkubwa kijeshi"" huku wataalam wakitaja uzito wa matumizi ya Ulinzi na kuzingatia utajiri unaozalishwa na kila nchi, unaopimwa kulingana na Pato la Taifa (GDP). Mnamo mwaka wa 2017, matumizi ya jeshi la Marekani yaliwakilisha asilimia 3.1 ya Pato la Taifa - GDP, ambayo ni sawa na zaidi ya robo ya asilimia iliyotumiwa na nchi hiyo ambayo matumizi yake ni ya juu zaidi, kulingana na makadirio ya Taasisi ya Utafiti wa Amani ya Stockholm (Sipri). Kwa kweli, na matokeo haya, Washington haiingii hata kati ya majimbo 20 ambayo hutoa utajiri wao mwingi kwa sekta ya Ulinzi. Fahamu mataifa 10 yanayoongoza katika orodha hiyo. 10.- Bahrain Bahrain ni fungu la visiwa linalotawaliwa na utawala wa kifalme wa Kisuni lakini wengi wa wakaazi wake milioni 1.4 ni Waislamu wa Kishia, ambako kumekuwa sababu ya mivutano mingi ya ndani. Mnamo mwaka wa 2011, wakati wa ghasia katika kile kinachoitwa vuguvugu la Uarabuni, vikosi kutoka Baraza la Ushirikiano la Ghuba vilipelekwa nchini humo kusaidia kudhibiti maandamano. Mnamo mwaka 2017, ilitenga $ milioni 1,396 kwa matumizi yake ya ulinzi, ambayo ni sawa na karibu $ 936 kwa kila mtu na asilimia 4.1 ya Pato la Taifa, kulingana na makadirio ya (Sipri). 9.- Urusi Urusi ilisajili kupungua kwa mara ya kwanza kwa matumizi yake ya kijeshi kwa asilimia 20 tangu 1998, karibu dola za Marekani milioni 66,335, sawa na asilimia 4.3 ya Pato la Taifa (GDP). Kulingana na Siemon Wezeman, mpelelezi mkuu wa Sipri, kupungua huku ni matokeo ya matatizo ya kiuchumi ambayo yamekuwa yakikumba nchi hiyo tangu mwaka 2014, kwani kwa Moscow kufanya Jeshi lake kuwa la kisasa kumeendelea kupewa kipaumbele. 8.- Lebanon Kati ya majimbo 10 yaliyo na ""mzigo mkubwa wa kijeshi"" duniani, sita ni ya Mashariki ya Kati na Lebanoni ni moja wapo. Nchi hiyo ilikumbana na vita vya wenyewe kwa wenyewe vya muda mrefu kati ya mwaka 1975 na mwaka 1990 na tangu wakati huo, maisha yake ya kisiasa yamekuwa na mgawanyiko mkubwa wa ndani. Sera yake ya ndani na nje imeshawishiwa na nchi jirani ya Syria, pamoja na kundi la Kiislam la Hezbollah, ambalo mnamo mwaka 2006 lilipigana vita na Israeli. Matumizi yake ya ulinzi mnamo mwaka 2017 yalifikia dola za Marekani milioni 2,441, sawa na asilimia 4.5 ya Pato la Taifa (GDP). 7.- Israeli Tangu kuanzishwa kwake mnamo mwaka 1948, Israeli imezungukwa na nchi zenye uhasama nayo. Hali hii ilitulizwa kidogo kutokana na makubaliano ya amani yaliyosainiwa na Misri mwaka (1979) na Jordan (1994). Hata hivyo, inaendelea kuwa na wapinzani kwenye mipaka yake kama serikali ya Syria na wanamgambo wa Hezbollah wa Lebanon, washirika wa Iran, mmoja wa wapinzani wenye nguvu zaidi wa serikali ya Kiebrania. Kulingana na Sipri, matumizi ya jeshi la Israeli mnamo mwaka 2017 yalikuwa dola za Marekani milioni 16,489 (asilimia 4.7 ya Pato la Taifa - GDP). 6.- Jordan Jordan ilipata uhuru wake mnamo mwaka 1946 na tangu wakati huo imekuwa ikikabiliwa na mivutano mingi inayotokana na mazingira ya kutatanisha. Mnamo mwaka wa 1967, wakati wa Vita vya Siku Sita dhidi ya Israeli, ilipoteza udhibiti wa Ukingo wa Magharibi na Jerusalem Mashariki, maeneo ambayo ilikuwa imechukua tangu vita vya kwanza vya Waarabu na Israeli mnamo 1948. Mnamo mwaka 1984, alisaini makubaliano ya amani na Israeli, ambayo haiiwachilii kutokana na shida zingine za usalama ambazo zinatatiza eneo hilo, kama tatizo la lilijitokeza kwenye Jimbo linalojiita la Kiislamu. Mnamo mwaka 2017, ilijitolea $ milioni 1,939 kwa eneo la ulinzi (asilimia 4.8 ya Pato la Taifa). 5.- Algeria Algeria imekumbana na visa vya vurugu kali katika historia yake kama taifa huru lililoanza mwaka 1962. Mengi ya haya yametokana na mvutano kati ya sekta za kidini na za kidunia za jamii yake. Kati ya mwaka 1992 na 1998, nchi hiyo imekumbana na mzozo mkali wa ndani ambao ulisababisha vifo zaidi ya 100,000 baada ya kufutwa kwa uchaguzi ambao ilionekana kuwa chama cha Islamic Salvation Front kingeibuka na ushindi. Tangu wakati huo, nchi hiyo imeendelea kuathirika na waasi wa Kiislam wa kiwango cha chini, lakini pia imekabiliwa na mashambulizi kutoka kwa vikundi vya kitaifa kama vile Al Qaeda ya Maghreb ya Kiislamu. Katika mwaka 2017, ilirekodi matumizi ya Ulinzi yaliyokadiriwa na Sipri kuwa dola za Marekani milioni 10,073, sawa na asilimia 5.7 ya Pato la Taifa. Ikiwa na eneo la kilomita za mraba 17,818 tu na chini ya wakaazi milioni tatu, Kuwait ni kifalme ndogo iliyozungukwa na majirani wenye nguvu: Saudi Arabia, Iran na Iraq. Nchi hiyo ina vituo kadhaa vya jeshi la Marekani ambapo sehemu ya vikosi vya muungano wa kimataifa vinavyopambana na kile kinachoitwa Islamic State . Mnamo mwaka 2017, ilikuwa na matumizi ya kijeshi ya dola za Kimarekani 6,831, sawa na asilimia 5.8 ya Pato la Taifa. Jamhuri ya Kidemokrasia ya Congo ni nchi ya Kiafrika inayotenga sehemu kubwa ya utajiri wake kwa sekta ya ulinzi ikiongeza dola za Kimarekani milioni 484 kwa mwaka 2017, kulingana na makadirio ya SIPRI. Nchi hiyo imepitia mizozo mingi tu ya ndani kwa ndani na inaongozwa na Denis Sassou-Nguesso, mwanajeshi wa zamani ambaye alitawala nchi kati ya 1979 na 1992 na ambaye alirudi mamlakani mnamo mwaka 1997, ambapo ameendelea kuhudumu hadi sasa. 2.- Saudi Arabia Tangu mwaka 2015, serikali ya Saudi Arabia imeongoza kundi la nchi zinazopigana Yemen dhidi ya majeshi ya Houthi ambayo yanakabiliwa na Rais Abdrabbuh Mansour Hadi na yanaungwa mkono na Iran. Hali hiyo ni moja tu kati ya matukio kadhaa ambayo Riyadh na Tehran wanapigania kuwa na udhibiti wa eneo. Mfalme wa Saudia pia hushiriki katika muungano wa umoja wa kimataifa dhidi ya kundi linalojiita Islamic State. Kulingana na Sipri, mwaka 2017 nchi hii ilitenga dola milioni 69,413 za Marekani kwa matumizi ya kijeshi (asilimia 10 ya Pato Ghafi la ndani la Taifa). Nchi hiyo iliyopo kimkakati kuvuka Mlango bahari wa Hormuz, moja ya vivuko muhimu vya haidrokaboni, na majirani kama Iran, Saudi Arabia na Yemen, Oman imeongeza kwa kasi matumizi yake ya kijeshi katika kipindi cha muongo mmoja uliopita. Kwanza, kiukweli, ilikuwa nchi ulimwenguni ambayo ilitumia pesa nyingi zaidi katika ulinzi wake. Mnamo mwaka 2017, matumizi yake ya kijeshi yalikuwa dola za Marekani milioni 8,686, ambayo ni sawa na asilimia 12 ya Pato la Taifa."	https://www.bbc.com/swahili/habari-58344347
business	Je Rais Felix Tshisekedi amezitatua changamoto 6 muhimu zinazoikabili DRC?	"Wakati  Felix Tshisekedi  alipoapishwa kuwa rais wa Jamuhuri ya Kidemokrasi ya Congo mwaka mmoja kamili uliopita, wakati huo  kuingia kwake madarakani kulionekana kama hatua muhimu- ya kwanza ya makabidhiano ya madaraka kwa amani katika nchi hiyo ambayo ilikuwa ni mara ya kwanza katika historia ya miongo sita ya taifa hilo. Kwa miaka mingi, nchi hiyo, yenye hifadhi nyingi za madini mbalimbali, ikiwa ni pamoja na madini yanayotumiwa katika kutengeneza betri za magari, imekuwa ikigubikwa na mizozo na ufisadi. Kama mpeperusha bendera ya chama cha upinzani cha  UDPS,  Bw Tshisekedi alimshinda mgombea aliyekuwa akipendelewa na mtangulizi wake Joseph Kabila katika uchaguzi wa Disemba 2018 . Lakini matokeo hayo yalipingwa na mgombea mwingine wa upinzani , Martin Fayulu, ambaye alisema alikuwa ndiye mshindi sahihi. Huu haukua mwanzo mzuri kwa rais ambaye alitumaini kuliunganisha taifa linalokabiliwa  na changomoto ikiwa ni pamoja na mlipuko wa  Ebola, miaka mitano ya mapigano mashariki , miundo mbinu mibovu na uchumi unaoyumba. Je amefanya nini kushugulikia  masuala sita muhimu zaidi ? 1: Mzozo katika mashariki Wakati alipoapishwa, rais Tschisekedi aliahidi  ""kujenga Congo imara,  na kuifanya kuwa ya maendeleo , amani na usalama "". Bw Tshisekedi ,alijaribu kuinua kiwango cha usalama , lakini wananchi wa kawaida hawahisi kuwa salama zaidi ya miezi 12 iliyopita. Mojawapo ya changamoto za hali ya juu ilikuwa ni kuendelea kwa ghasia mashariki mwa nchi, ambako makumi ya makundi yenye silaha yanasababisha maafa. Jeshi limeyarejesha maeneo katika mapambano dhidi ya wanamgambo waasi wa Allied Democratic Forces (ADF),  kikundi ambacho asilia yake ni Uganda lakini kwa sasa kina ngome yake katika jimbo la Beni DRC. Lakini mwaka  2019, kikundi hiki cha waasi kiliimarisha mashambulio ya ulipizaji kisasi dhidi ya raia, na kuwauwa raia 200 ndani ya kipindi cha miezi mitatu. ""Wakati wa kampeni za uchaguzi ,  nilipata  fursa ya kutembelea majimbo haya na kushangazwa na hali hii iliyomsikitisha ,"" Bw Tshisekedi aliiambia BBC. "" Nilichukua uamuzi wakati ule wa kujitolea kufanya kila liwezekanalo kuleta amani ."" Rais aliagiza jeshi kuhamishia ngome katika  mji wa  Beni,  ambao umekuwa  kitovu cha mashambulizi ya waasi wa  ADF. Baadhi yawanajeshi walibadilishwa  , na hivyo kuleta nguvu mpya  katika mapambano dhidi ya wanamgambo. Katika makabiliano dhidi ya kundi lingine, takribani viongozi wawili wa kikundi cha kihutu cha Rwanda cha FDLR waliuawa. Lakini makundi mengine madogo bado yanahusika katika ghasia katika kanda hiyo, huku baadhi wakihusika katika katika biashara haramu ya madini. Mashambulio dhidi ya raia yanaendelea, huku waasi , wakijihami kwa mapanga wakiwa na uwezo wa kufanya mashambulizi wakati wowote. Wakati huo huo jeshi, limekuwa likikosolewa kwa kujaribu kupigana vita vya kawaida dhidi yao. 2: Mlipuko wa Ebola Wakati alipoingia madarakani, Rais Tshisekedi, alikabiliwa na  kusambaa kwa virusi vya corona, pia katika eneo la mashariki mwa nchi kumekuwa ni mlipuko mbaya zaidi wa pili Ebola wa dunia, ambapo Shirika la Afya Duniani liliutangaza kama dharura ya afya ya kimataifa. Kutoamianiana baina ya wakazi na wahudumu wa afya, kulichochea habari za uongo na upotoshaji, kuongezeka kwa mashambulio ya maafisa wa kukabiliana na Ebola na hivyo kuendelea kudumaza mapambano dhidi ya virusi hatari vya Ebola. Chanjo mbili kwa sasa zinazotumiwa katika eneo lililoathiriwa kuzuia  kusambaa kwa virusi. Serikali ya Tshisekedi  ilipata usaidizi mwingi kutoka kwa mashirika ya nje na inaonekana kwamba kiwango cha maambukizi mapya kinashuka, lakini WHO inasema n vigumu kuthibitisha hili kwani kuna maeneo kadhaa ambayo ni vigumu kufikiwa kwasababu sio salama. Lakini kujiuzulu kwa Waziri wa afya Oly Ilunga mwaka jana  kutokana na kutokubaliana na jinsi maafisa husika walivyoshughulikia mlipuko kulimfanya kila mmoja miongoni mwa maafisa hao kuwa na mtizamo sawa wa jinsi ya kupambana na virusi. 3: Mlipuko wa surua Bw Tshisekedi pia alilazimika kukabiliana na kusambaa wa ugonjwa surua. Virusi hivyo vinavyoambukizwa sana kutoka kwa mtu mmoja kuelekea mwingine vimewaathiri zaidi ya watu 300,000 tangu mwanzoni mwa mwaka  2019,  huku maambukizi yakiripotiwa katika kila majimbo  26  nchini humo. Takriban watu  6,000 wamekufa - zaidi ya wale waliokufa kutokana na  Ebola - kutokana na janga, ambalo WHO inasema ni mlipuko mbaya zaidi wa surua kuwahi kushuhudiwa duniani Serikali ya Bw Tshisekedi, ikisaidiwa na  WHO na mashirika mengine ya kimataifa, imewachanja zaidi ya watoto milioni 18 walio chini ya umri wa miaka mitano kote nchini. Lakini ukosefu wa fidha za kutosha za kununua chanjo na barabara mbovu vimekwamisha uwezo wa maafisa wa afya kumfikia kila mtoto. Hali mbaya ya milipuko  wa  Ebola na surua ni ushahidi wa kimsingi wa tatizo la mifumo ambayo ina mizizi yake ya  muda mre ya usimamizi mbaya wa nchi, kuliko muda aliohudumu Bw Tschiseketi mamlakani. Serikali yake imeweza kuunganisha usaidizi wa mashirika ya  kimataifa ya misaada lakini ataendelea kukabiliwa na changamoto nyingi katika muda uliosalia wa muhula wake wa miaka mitano. 4:  Kuijenga nchi Mara alipoingia madarakani , rais alianza kile alichokiita  ""mpango wa siku 100 za kwanza za dharura"". ""Kwa uwezo mdogo sana [tulianza]  kujenga shule, kukarabati hospitali, barabara,  na kutengeneza vivuko ili kusaidia safari za maeneo ya mito ,"" aliiambia BBC. Shirika lisilo la kiserikali linalofuatilia matumizi nchini Congo lilikosoa jinsi mchakato wa utoaji wa mikataba ulivyofanyika. Zaidi ya hayo, si miradi mingi  ambayo ilikamilika na pia miradi hiyo ni sehemu ndogo sana  ya miundo mbinu inayohitajika nchini. Na kuna hofu kuwa matumizi ya ziada huenda yasitumiwe kulipia gharama za kuboresha huduma kama serikali inavyosema. 5: Kuepuka umasikini Kwa kuzingatia wastani wa pato la mwananchi mmoja , DRC inahesabiwa miongoni mwa nchi tano masikini zaidi, licha ya utajiri mkubwa wa madini iliyonao. Wakongo wengi huishi kwa kutumia chini ya dola 2 kwa siku, kwa mujibu wa Benki ya dunia. Kiwango hiki kimedumu tangu mwanzoni mwa karne hii, lakini nchi bado ina safari ndefu. Rais Tschisekedi amesema kuwa anataka kuushugulikia umasikini na kama sehemu ya juhudi hizo ameongeza matumizi ya serikali. Katika kipindi cha miezi 12, iliyopita bajeti ya serikali imepanda kwa karibu dola bilioni 6. Hili bila shaka limeibua swali juu ya jinsi ya kuchangisha fedha. Maafisa wa karibu na rais wanaamini kuwa pesa zinaweza kupatikana kwa kuzuia ufisadi serikalini. Lakini hadi sasa, hakuna kiasi kikubwa cha fedha ambacho kimefichuliwa na hakuna afisa wa ngazi ya juu ambaye amehukumiwa kwa kosa la ufisadi. Msemaji wa serikali amesema kuwa mfumo wa mahakama bado unafanya uchunguzi. Ushuru  katika baadhi ya maeneo , ikiwa ni pamoja na mali, imepanda ili kusaidia kulipia matumizi. Lakini watu wengi wa kawaida wamechoka kusubiri kuona hali zao za kijamii na kiuchumi zinakuwa bora. 6: Wasiwasi wa kisiasa Licha ya kushinda urais, Bw Tshisekedi  alilazimika kuunda serikali ya muungano na  mtangulizi wake Joseph Kabila, ambao unadhibiti viti vingi katika bunge. Mazungumzo baina ya vyama viwili yalichukua muda wa miezi saba kabla ya kufikia mapatano  na hivyo kuundwa kwa serikali. Mahusiano baina ya vyama viwili yamekuwa ya wasiwasi kwa kipindi cha mwaka mmoja uliopita huku wanasiasa hasimu wakilumbana kwa maneno makali na wakati mwingine hatakupigana. Lakini inaonekana inaonekana kulikuwa na uamuzi  wa kutaka muungano huu ufanye kazi. Tangu alipochukua mamlaka, Rais Tshisekedi alibuni mazingira ya kisiasa ambayo yalikua kinyume na yale ya miaka ya mwisho ya utawala wa Bw Kabila. Wafungwa wa kisiasa waliachiliwa na wapinzani muhimu, ambao walikuwa wanaishi uhamishoni  wamerejea nchini, ambako sasa wanaendesha shughuli zao za kisiasa bila uoga wa  ghasia za ukandamizaji."	https://www.bbc.com/swahili/habari-55795369
technology	Teknolojia ya intaneti inayowezeshwa kwa kutumia vibofu yaanza Kenya	Teknolojia ya intaneti inayowezeshwa kwa maputo kutoka kwa kampuni dada ya mawasiliano ya Google inayofahamika kama Loon imezinduliwa rasmi nchini Kenya na itawezesha upatikanaji wa mtandao katika maeneo ya vijijini. Teknolojia hiyo itatoa huduma ya mawasiliano ya 4G ili watu waweze kupiga simu kwa njia ya kawaida ama video, kuingia kwenye mitandao ya kijamii, kutuma ujumbe mfupi na hata mawasiliano ya moja kwa moja. Mradi huo ambao ulitangazwa miaka miwili iliopita sasa hivi ndio serikali ya Kenya imefanikiwa kupata idhini ya kuuanzisha. Hii ni teknolojia mpya na ni mara ya kwanza kutumika duniani kote. Ni teknolojia inayotumia maputo yanayopepea angani kilomita 20 kutoka usawa wa bahari na ndani ya maputo hayo kuna vifaa ambavyo vina uwezo wa kuwasiliana na vifaa vya kampuni ya mawasiliano ya Telkom Kenya chini ya ardhi. Teknolojia hii bado inafanyiwa maboresho lakini imefikia kiwango ambacho raia wa Kenya wanaweza kunufaika nayo. Ili mtu aweze kutumia huduma hii ni lazima awe na simu na laini ya kampuni yenye huduma ya intaneti ya 4G au LTE. ''Maputo haya yanaendeshwa na nguvu ya jua, na ni kama maputo ya kawaida yaani kwanza ni lazima yapandishwe juu mfano wake ni kufurisha puto la kawaida'', amesema mkuu wa kampuni ya Telkom Kenya,Mugo Kibati . Kwa maputo ambayo yapo Kenya sasa hivi tayari kutoa huduma ya intaneti, yalifurishwa na kupeperushwa kutoka Amerika ya Kati na yamechukua karibu wiki nne kufika nchini Kenya. Maputo hayo yamepitia bahari ya Atlantic, bahari ya Hindi kule Mombasa mpaka yakafika eneo la Baringo. Na kila baada ya siku 120, maputo mapya yatakuwa yanaingia nchini Kenya kwa kutumia mikondo ya upepo. Teknolojia hii ya mawasiliano ya maputo inayotumia 4G imefanyiwa majaribio kwa watu 35,000 na kwa kuanza, huduma itapatikana katika eneo la kilomita 50,000 za mraba. Kipindi hiki cha virusi vya corona kote duniani kimebadilisha kabisa mawsiliano, mwenendo wa kufanya kazi na sasa njia kuu inayotumika katika kutekeleza shughuli za kila siku, kuanzia biashara hadi kwenye mashirika na kadhalika ni kupitia mtandao. Lakini watu wengi hasa wa vijijini wanapitia changamoto kuendeleza shughuli kama kawaida. Huduma hii ya teknolojia ya maputo inafika katika sehemu ambazo hazina mfumo wa kawaida wa mawasiliano. Kwa matumizi mteja hataona tofauti na huduma yoyote ile kwa maana kwamba huwezi kutambua kuwa huduma hii ni ya teknolojia ya maputo au ile ya mawasiliano ya chini ya ardhi au hata upande wa data. Lakini mkuu wa Kampuni ya Teknolojia ya Mawasiliano ya Telkom Kenya, Mugo Kibati anasema kampuni hiyo itajitahidi kuhakikisha gharama ya data haitofautiani na huduma ya awali. Hatima ya baadae ya Teknolojia ya maputo Wakati mazungumzo yanaanza kati ya Kenya na kampuni inayotoa huduma hii Loon, puto lilikuwa linakaa angani kwa siki 60 tu lakini miaka miwili baadae, kampuni hiyo imeimarisha huduma na sasa hivi puto lina uwezo wa kukaa angani kwa siku hadi 120. Kuna matumaini ya kuimarisha huduma hii hata zaidi sio tu kwa teknolojia ya ndani ya puto lakini pia inayoendesha huduma nzima. Moja ya maeneo yaliyokuwa yanafanyiwa majaribio yameonesha kwamba kasi ya kupakua video ilikuwa ni 18.9Mbps (megabaiti kwa sekunde) huku kasi ya kuweka kitu mtandaoni ikiwa ni 4.7Mbps. Huduma hii bado haijaimarika kwasababu ni mpya lakini kuna matumanini kuwa itazidi kuimarika ila kwasasa hivi, huduma hii inafuatiliwa kusaidia mawasiliano katika kipindi hiki cha corona. Aidha, Kenya ina mipango ya kuwezesha huduma kufika katika maeneo mengine ambayo yamekuwa na changamoto ya mawasiliano. Mwaka 2018, kampuni ya Loon ilishirikiana na Telkom Kenya katika utoaji huduma ya kibiashara. Mkuu wa kampuni wa Loon, Alastair Westgarth, amesema usambaaji wa virusi vya corona kuna maanisha kwamba washirika wote (kampuni ya Loon, Telkom Kenya na serikali) wanafanyiakazi kuhakikisha huduma ya intaneti inapatikana kwa kasi ya juu. Aidha mkuu wa Telkom Kenya, Mugo Kibati amesema, '' hii ni hatua kubwa iliopigwa katika huduma ya intaneti Afrika''. Hata hivyo, baadhi ya wakosoaji wanasema kwamba ingekuwa vizuri zaidi kama huduma hii ingekuwa inapatikana kwa nchi nyingine Afrika kwasababu Kenya tayari inakadiriwa kwamba watu milioni 39 kati ya milioni 48 wanapatikana mtandaoni. Awali, maputo ya kampuni ya Loon yamewahi kutumika wakati wa tetemeko la ardhi lililotokea Peru.	https://www.bbc.com/swahili/habari-53338923
politics	Je Marekani na China wanaingia kwenye vita baridi mpya?	Mvutano kati ya Marekani na China  unaelezewa kuwa ni aina mpya ya vita baridi. Hatari ikoje katika vita baridi?	https://www.bbc.com/swahili/habari-54791018
sports	Tetesi za soka Ulaya Alhamisi tarehe 09.06.2022: Origi, Lukaku, Nunez, Fofana, Lingard, Bale, Jesus	Divock Origi ni miongoni mwa wachezaji saba ambao wataondoka Liverpool wakati kandarasi zao zitakapokamilika mwishoni mwa Juni, Reds wamethibitisha. Kipa Loris Karius, winga Sheyi Ojo na kiungo Ben Woodburn pia wataondoka Anfield, pamoja na wachezaji watatu wa akademi. Kocha wa Liverpool Jurgen Klopp alikuwa tayari amesema mshambuliaji wa Ubelgiji Origi ataondoka mwishoni mwa msimu huu. Chelsea imemwambia mshambuliaji wao Mbelgiji  Romelu Lukaku, 29, anaweza kujiunga tena na  Inter Milan kwa mkataba wa mkopo iwapo  malipo ni sahihi katika kwa klabu hiyo ya Ligi ya Primia . (Guardian) Mshambuliaji wa Benfica Muruguay Darwin Nunez, 22, anasitasita kujiunga na Manchester United kwasababu hawakufuzu kwa michuano ya Ligi ya Mabingwa msimu ujao. (Mirror) Liverpool wamejiondoa kabla ya Mashetani wekundi (Red Devils) katika mbio za kumsaka  Nunez. (Star) Manchester United na Chelsea wanamtaka mlinzi wa Leicester mwenye umri wa miaka 21 Mfaransa Wesley Fofana. (RMC Sport - in French) Juventus wametuliza nia yao katika  mshambuliaji wa zamani wa  Manchester United  Jesse Lingard baada ya awali kutangaza njia ya kusaini mkataba na  mchezaji huyo wa kimataifa wa England mwenye umri wa miaka 29 kwa uhamisho wa mkopo. (Goal) Mshambuliaji wa Wales  Gareth Bale, 32, anaweza kusaini mktataba na klabu ya Getafe yenye makao yake Madrid kwasababu ya hamu yake ya kutoiondoa familia yake  kufuatia kuondoka kwake katika Real Madrid. (Mail) Wakala wa Bale Joshua Barnett ametupilia mbali  kuwepo kwa uhusiano  wowote baina ya mteja wake na klabu ya  La Liga club. (Fabrizio Romano) Meneja wa zamani wa Manchester United  Louis van Gaal  amemuonya mlinzi wa Ajax na Uholanzi  Jurrien Timber, 20, dhidi ya kuhamia  Old Trafford msimu huu . (TalkSPORT) Mshambuliaji wa Manchester City Mbrazil Gabriel Jesus amepewa ofa ya kuhamia Tottenham  likiwa ni pigo kwa mahasimu wao wa kaskazini mwa London Arsenal, ambao wamekuwa wakigusishwa na kijana huyo mwneye umri wa miaka 25 . (Times - subscription required) Inter Milan wataendelea kumshikilia mlinzi Muitalia Alessandro Bastoni, 23, likiwa ni pigo kwa  Manchester United  na  Tottenham zilizotaka kumchukua. (Mirror) Kiungo wa kati wa PSV Eindhoven Ibrahim Sangare  amejipanga kuhamia katika Primia Ligi , huku  Liverpool, Chelsea, Manchester United na  Newcastle zikimfuatilia kwa karibu mchezaji huyo wa kikataifa wa Ivory Coast  mweye umri wa miaka 24. (Sky Sports) Southampton wamechukua hatua ya kudsaini mkataba na mlindalango wa Jamuhuri ya  Ireland  Gavin Bazunu, 20, kutoka Manchester City. (Mail) Arsenal  wamepewa ofa ya fursa ya kusaini mkataba na mlinzi wa Uswidi mwenye umri wa miaka 26  Manuel Akanji kutoka klabu ya  Ujerumani ya Borussia Dortmund. (Sun)	https://www.bbc.com/swahili/habari-61741662
religion	Shepherd Bushiri:Mchungaji milionea aiomba dunia iingilie kati kesi dhidi yake.	"Nabii milionea  Shepherd Bushiri ametuma ujumbe kwa Jumuiya ya nchi zilizoko kusini mwa Afrika SADC, Bara la Afrika na dunia nzima akidai iingilie kati katika kesi inayomkabili yeye na mke wake nchini Afrika Kusini. Nabii huyo ambaye ni raia wa Malawi pamoja na mke wake Mary wanashitakiwa kwa makosa 419 ikiwa ni pamoja na utakatishaji wa fedha Afrika kusini. Katika ujumbe wake Nabii huyo maarufu, amesema kuwa kesi yake haiwezi kuendeshwa kwa haki nchini Afrika kusini, kutokana na kauli alizozitoa Waziri wa ndani wa Afrika Kusini  Dkt Aaron Motsoaledi alizozitoa  kwa kamati ya bunge Jumanne kuhusiana na kanisa lake. '' La kusikitisha ni kwamba waziri alizungumzia kesi yetu inayotarajiwa kufanyika pamoja na michakato iliyopo ndani ya wizara ambayo ana mamlaka nayo, waziri aliieleza tume kuhusU mchakato ambao unatumiwa na idara yake wa kuwafuatilia watu wanaoingia na kuondoka Afrika Kusini na mchakato unaofuatwa na idara katika utoaji wa vibali'', ulisema ujumbe wa Nabii Bushiri. Nabii Bushiri anasema: ''Hii ni moja ya michakato ambayo mimi na mke wangu tunapaswa kuifuata wakati imeingiliwa na mahakama ya juu nchini Afrika Kusini, ambayo pia waziri ameashirika kuwa alisikitika wakati haki zetu zilipolindwa na mahakama.'' Kwa mujibu wa taarifa hiyo Nabii Bushiri anasema Waziri wa mambo ya ndani alisema kuwa kibali chake  na cha mkewe si vya kudumu kuishi Afrika Kusini ni vya muda mfupi  kwa hivyo kuishi kwao nchini humo ni ukiukaji wa sheria kwasababu ''mimi na mke wangu hatukuwasilisha taarifa stahiki kwa idara yake ili kutoa vibali, wizara yake ilitoa vibali vya kuishi  kimakosa, na hivyo kuamua kufuta vibali hivyo'', imesema  taarifa ya Nabii Bushiri kwa dunia. Kulingana na maelezo yake, Nabii huyo ambaye ni raia wa Malawi anadai mchakato huo wa wizara ya mambo ya ndani tayari umemuhukumu kabla hajawasilisha maelezo yake kuhusu ni kwanini vibali vyao havipaswi kufutwa  kwasababu hawakufanya  kosa lolote, anasema. ''Waziri alisema kuwa mimi na mke wangu tunamiliki paspoti tano tofauti kila mmoja wetu. Anataka kuonesha kuwa hizi ni paspoti zenye majina tofauti na maelezo mengine, hili ni suala lililopo  katika mahakama ya juu ya Afrika Kusini'' Anadai kauli ya Waziri inampa hofu kubwa kuwa hatapata kesi ya haki nchini Afrika Kusini. Anasema anataka kesi yake na mkewe ifanyike nchini Malawi :''Ninaimani na Katiba ya Malawi kwasababu inawalinda raia wake wote ikiwa ni pamoja na mimi na mke wangu''. Maafisa walimkamata yeye na mke wake mwezi Oktoba , 2020 na kumtuhumu kwa makosa ya wizi wa mamilioni ya dola na kuhusika katika sakata ya ufisadi. Baadaye Novemba walimpatia yeye na mke wake dhamana ambayo ilikuwa na sharti kwamba lazima wasalimishe paspoti zao kwa mamlaka za Afrika Kusini. Kuna hofu kuwa kesi hii inaweza kusababisha mzozo wa kidiplomasia kati ya Malawi na Afrika Kusini kwani watu wameanza kujiuliza maswali kuhusu hali za Bw Bushiri na mke wake na vipi waliweza kuingia nchini humo.  Nabii Mchungaji Shepherd Bushiri ni mzaliwa wa Malawi ambaye huendesha shughuli zake za ""unabii"" katika makanisa mbalimbali kuanzia Ghana hadi Afrika Kusini. Anadai kuwa anatibu virusi vya Ukimwi/HIV na kuwafufua watu, kwa mujibu wa magazeti ya Afrika Ksuini ya Mail & Guardian yaliyotolewa 2018. Bushiri aliwahi kubashiri kuwa Uingereza itagawanyika, ""majimbo"" na itaingia vitani na kuwa katika ""vurugu"", jarida la Maravi Post lilisema katika moja ya ripoti zake. Na katika moja ya video zake alionekana akitembea hewani, video ambayo ilisambaa sana katika mitandao ya kijamii . Bushiri alimwambia mwanasiasa wa Zimbabwe Kembo Mohadi kuwa atapata ""madaraka "" hata kabla ya kutangazwa kuwa makamu wa rais, kulingana taarifa ya New Zimbabwe. Nabii Shepherd Bushiri ni muanzilishi wa kanisa   Afrika Kusini  lenye matawi yake katika nchi nyingine. Wengi husema Mchungaji milionea ndiye kiongozi wa kidini tajiri zaidi barani Afrika. Anadai kuwatibu watu wenye virusi vya HIV, kuwafanya vipofu waone njia, anawabadilisha masikini kuwa matajiri, na hata wakati mmoja aliwahi kusema kuwa yeye anaweza kurejesha pumzi ya uhai ndani ya mtu aliyekufa. Mchungaji Bushiri alikulia katika mji wa Mzuzu, uliopo Malawi kabla ya kwenda Pretoria nchini Afrika Kusini. Taarifa zinasema kuwa alipigwa marufuku kukanyaga katika ardhi ya Botwana kwasababu ya ""pesa za miujiza"". Amekuwa maarufu sana kutokana na mikusanyiko mikubwa ya wafuasi wake wanaojaa katika viwanja vikubwa vya michezo. Lakini watu wanamshutumu kuwa anawatumia vibaya masikini wanaotaka kubadili hali zao za maisha kwa kuwauzia ""mafuta ya muujiza"" . Bushiri, na mke wake na watu wengine wawili wanakabiliwa na shutuma za kutakatisha fedha na mashitaka mengine 419. Wapelelezi wa uhalifu wanasema kesi hiyo inahusu  ina thamani ya randi  ya Afrika kusini milioni 102 ($6.6m). Alifikishwa katika mahakama ya hakimu mkazi ya Pretoria tarehe 21 Oktoba na kesi yake ilitarajiwa kuanza Mei. Akifahamika kama Major 1 au Nabii Shepherd , Bushiri alizaliwa tarehe 20 Februari, 1983. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo."	https://www.bbc.com/swahili/54983008
politics	'Kuwaambia nyuki kifo cha Malkia' na mila nyingine zisizo za kawaida katika Familia ya Kifalme	"Kifo cha Malkia Elizabeth II wa Uingereza na kutawazwa kwa Mfalme Charles III vimethibitisha kwa mara ya kwanza katika vizazi asili ya sherehe kubwa ya Familia ya Kifalme. Lakini baadhi ya mila na mavazi yanaweza kuwashangaza hata wale wanaojiona kuwa wajuzi wa mambo ya kifalme. Hii ni baadhi ya mifano isiyo ya kawaida zaidi. Licha ya vyombo vya habari vikubwa na mitandao ya kijamii  kutangaza kifo cha Malkia, kundi binafsi lilibidi ""kuambiwa ana kwa ana"" kuhusu kifo cha mfalme: nyuki wake. John Chapple amekuwa mfugaji nyuki katika familia ya kifalme kwa miaka 15. Alitumia utamaduni wa karne nyingi kwa kufahamisha mizinga iliyohifadhiwa katika uwanja wa Buckingham Palace na Clarence House (makazi rasmi ya Charles kama Prince of Wales) kuhusu habari hiyo ya kusikitisha. Katika mahojiano na gazeti la Daily Mail, Chapple alieleza kuwa pia aliwaomba nyuki kuwa wema kwa mfalme huyo mpya. Utamaduni huo ni sehemu ya imani za jadi kwamba nyuki wanaweza kuacha kutoa asali ikiwa hawataambiwa mabadiliko ya mmiliki. ""Mtu aliyefariki ni bwana au bibi wa mizinga, mtu muhimu katika familia ambaye anafariki na huna umuhimu wowote kuliko Malkia, sivyo?"", mfugaji nyuki alisema. ""Unagonga kila mzinga na kusema, 'Mkuu amefariki, lakini msiondoke. Mkuu wako mpya atakuwa kiongozi mzuri kwako.' Miongoni mwa maamuzi mengi ambayo Mfalme Charles III atachukua kuhusu utaratibu wa sherehe, moja ni ya binafsi kabisa: sherehe zake za kuzaliwa. Malkia Elizabeth II  alikuwa na siku mbili za kuzaliwa zilizojulikana: alizaliwa tarehe 21 Aprili, hayati malkia alikuwa na sherehe zake rasmi siku ya Jumamosi ya pili ya Juni na gwaride lililojulikana kama Trooping the Colour. Kwa nini? Kweli, Aprili kawaida ni mwezi wa baridi nchini Uingereza kwa hafla za nje, wakati kiangazi huanza mnamo Juni. Tamaduni hii ni ya zamani zaidi, ingawa kwa mara ya kwanza ilianza na George II mnamo 1748. Ni yeye aliyeamua kufanya sherehe za kuzaliwa kwa gwaride la sherehe lililokuwa tayari. Je! Charles III ataendeleza mila hiyo? Hatujui bado, lakini ni muhimu kutambua kwamba mfalme mpya alizaliwa  Novemba, ni mwezi unaojulikana kwa juakali na hali ya hewa ya joto. ""Nahisi kwamba mfalme huyo mpya ataacha mambo kama yalivyo, ikizingatiwa alizaliwa katika mwezi wa vuli na Trooping the Colour ni tamasha maarufu,"" mwanahistoria wa kifalme Richard Fitzwilliams anaiambia BBC. Fitzwilliams, hata hivyo, anaonyesha kwamba mila nyingine ya Uingereza ni kutotabirika kwa hali yake ya hewa, kwa kutumia kama mfano kutawazwa kwa Malkia Elizabeth II, mnamo Juni 1953. ""Hali ya hewa ilikuwa mbaya siku hiyo,"" anasema. ""Malkia na wafalme hawawezi kudhibiti hali ya hewa."" Tangu mwaka wa 1901, mazishi ya Kifalme nchini Uingereza yamekuwa yakiadhimishwa na jeshi la kifalme la majini Royal Navy wakitumia kamba kuvuta jeneza la mfalme, lililowekwa kwenye gari la kubebea bunduki. Chaguo hili la wafanyakazi dhidi ya farasi linaweza kuonekana kuwa la kutatanisha, lakini ni mila iliyoanza mnamo 1901 wakati wa mazishi ya Malkia Victoria. Katika kipindi hicho, bado ilikuwa kawaida kwa farasi kuvuta gari lenye jeneza la mfalme. Lakini msafara huo ulikuwa na wakati wa kuogofya kutokana na wanyama kukimbia kwa hofu. ""Farasi hawakuitikia vyema siku ya baridi kali na ikawa kwamba jeneza la Malkia Victoria lilikuwa karibu kudondoshwa,"" mwanahistoria wa kifalme Kelly Swab aliambia BBC. Kwa agizo la Mfalme Edward VII, mrithi wa Victoria na mfalme mpya, mabaharia walioshiriki katika shuhuli ya mazishi waliingia. ""Kulikuwa na watu mashuhuri kutoka kote ulimwenguni na jambo zima lingeweza kuwa aibu kubwa."" ""Badala yake, mila ya kifalme ilizaliwa kutokana na machafuko,"" Swab anaongeza. Wakati wa mazishi ya Mfalme George VI, mnamo 1952, mara ya mwisho sherehe ya aina hii ilifanyika, wanaume 138 walisimamia kazi hiyo. Miongoni mwa fahari na sherehe zinazotarajiwa kuonyeshwa katika sherehe za kifalme, kuna watu wachache watakuwa wamesikia. Tamaduni huamuru kazi kwa Lord Chamberlain, cheo anachopewa afisa mkuu wa Kaya ya Kifalme na ambaye majukumu yake ya kiibada ni pamoja na kuandamana na mfalme kwenye ziara ya kila mwaka ya bunge. Lazima avunje fimbo yake nyeupe ya sherehe juu ya kaburi la kiongozi wa Kifalme aliyefariki ili kuashiria mwisho wa huduma yake kwao. Bwana Chamberlain wa sasa ni Andrew Parker, mkuu wa zamani wa MI5, moja ya mashirika ya kijasusi ya Uingereza. Alichukua wadhifa huo Aprili 2021. Sherehe hiyo ilianza karne nyingi zilizopita Mara ya mwisho ilifanyika zaidi ya miaka 70 iliyopita wakati Earl of Clarendon alipovunja fimbo yake juu ya kaburi la George VI, babake Malkia Elizabeth II. Na Richard Fitzilliams anasema desturi hizo zinaupa ufalme wa Uingereza uzuri wake. ""Ni kwa sababu ya mila kama hii kwamba Familia ya Kifalme ya Uingereza ni ya kipekee."""	https://www.bbc.com/swahili/articles/cj5q7ngnz31o
politics	Wafanyakazi wahamiaji walalamikia kutupwa nje ya ubalozi wa Ethiopia mjini Beirut	Wafanyakazi wa ndani wametelekezwa nje ya ubalozi mjini Beirut, wakati kukiwa na mgogoro wa kiuchumi Lebanon, uliosababishwa na janga la corona. Uchumi wa Lebanon unaporomoka huku nchi hiyo ikipoteza 70% ya thamani ya sarafu yake katika kipindi cha miezi sita iliyopita. Zaidi ya wafanyakazi wahamiaji 100 raia wa Ethiopia  wametelekezwa nje ya ubalozi wao siku za hivi karibuni.	https://www.bbc.com/swahili/habari-53152487
entertainment	Lady Mounass: Mwanamuziki wa Pop Senegal aliyetumia wimbo kueleza alivyobakwa na wanaume wawili	"Kufuatia maandamano makubwa nchini Senegal kuhusu ubakaji na mauaji ya wanawake, sheria ilibadilishwa mwaka 2020 na kufanya ubakaji kuwa uhalifu mkubwa badala ya uovu tu au tabia mbaya. Matukio hayo yalifungua mazungumzo kuhusu unyanyasaji wa kijinsia, aibu na uwajibikaji, yaliyoongozwa na nyota wa pop ambaye alithubutu kuimba kuhusu alichokipitia mwenyewe. Nyumbani kwake, saa mbili kusini mwa mji mkuu wa Senegal, Dakar, nyota wa pop Lady Mounass ananiimbia wimbo katika lugha yake ya asili ya Kiwolof: Sina nguvu ya kupigana, Hata nguvu ya kubishana Nilipoteza kujiamini. Ulinisaliti Ulichukua kile kilichokuwa kipenzi changu Lady Mounass anajulikana kwa mashairi yake ya kuvutia na mtindo wa kuvutia, lakini wimbo huu ni tofauti sana. Inaelezea kiwewe cha kihisia alichopata baada ya kubakwa na wanaume wawili mwaka wa 2011. ''Ni vigumu sana kwangu kuimba wimbo huu bila kusindikizwa kwa sababu maneno hayo ni maelezo ya kile kilichonipata,'' asema. ''Mimi hulia ili nilale mara kwa mara. Kila siku, ninaishi na aibu inayoambatana nayo.'' Lady Mounass anasema aliripoti polisi na mmoja wa watuhumiwa alikamatwa, lakini baadaye aliachiliwa bila kufunguliwa mashtaka. Familia yake ilimtaka anyamaze kuhusu alichokipitia, lakini wakati wa mahojiano kwenye televisheni ya Senegal mwaka jana, alifichua ukweli bila kukusudia. ''Mtangazaji aliendelea kuniuliza, ''Unaonekana kuwa na shauku fulani katika suala hili, unaonekana kuwa makini sana na mada hii.'' ''Na kwa hivyo machozi yalianza kunitoka na sikuweza kuyazuia.'' Baadhi ya wakosoaji walipendekeza mtindo wake wa ''uchochezi'' ulikuwa umewapa wanaume ''hisia mbaya'', huku wengine wakidai kuwa alikuwa amefanya jambo hilo akitaka kujipatia umaarufu. ''Baadhi ya watu walijaribu kusema kwamba nilikuwa nikifanya hivyo ili kupata umaarufu - na hilo liliumiza sana hisia zangu,'' anasema Lady Mounass. ''Familia yangu ilisema, hii ndiyo sababu hasa tulikuambia usizungumze kuhusu hili hadharani. Katika wiki zilizofuata, watu wengi waliwasiliana na Lady Mounass kuzungumza juu ya waliopitia wao wenyewe kuhusu unyanyasaji wa kijinsia. Kulikuwa na simulizi za kuhuzunisha - mwanamke mmoja alimwambia kuwa alibakwa na babu yake. Mwingine na baba yake, na kwamba mama yake alikataa kumuamini. Na simulizi hizo zikaendelea kumininika, Lady Mounass aliishia kuwa msemaji dhidi ya unyanyasaji wa kijinsia. Alijiunga na kampeni ya serikali, kuzuru nchi ili kuhamasisha unyanyasaji wa kijinsia na usaidizi wa kisheria unaopatikana kwa wanawake. Wimbo wake ukawa wimbo wa kampeni hiyo. Wanawake wakijadi wamekuwa wakinyanyapaliwa na kusita kuzungumza juu ya ubakaji nchini Senegal, achilia mbali ushujaa wa kutosha kutoa wimbo kuhusu hilo. Lakini kwa baadhi ya wanawake, kuwa mwathirika wa unyanyasaji wa kijinsia kunamaanisha kukataliwa na familia zao na jamii. Hiki ndicho kilichotokea kwa wasichana wawili niliokutana nao kwenye kituo cha waathiriwa wa unyanyasaji wa majumbani na kingono unaosimamiwa Senegali. Tumebadilisha majina yao. Kiko katika kitongoji tulivu cha Dakar, kinaedeshwa na Yacine Diouf, binti wa rais wa zamani. Tunaingia kupitia mlango mzito wa mbao, ''ili kuwazuia waume na familia zenye hasira, anasema Diouf. Kituo hik kina uwezo wa kutoa makazi kwa wanawake 25 hadi 30 kwa wakati mmoja, pamoja na watoto wao. Watapewa mafunzo na ujuzi wa kuwasaidia kuishi kwa kujitegemea mara tu wanapoondoka. Deena ana umri wa miaka 19, lakini anaonekana mdogo zaidi. Akiwa amevalia fulana nyeupe na suruali ya jeans, anaangalia simu yake kila wakati. Deena alibakwa akiwa na umri wa miaka 15. Ubakaji huo ulisababisha mimba na sasa yeye ni mama wa mtoto wa miaka mitatu. ''Mwanaume aliyenibaka alikamatwa na polisi,'' anasema. ''Alitoa ushahidi wa uongo. Walimwacha aende zake baada ya mwezi mmoja. Hata hivyo, alimtambua mtoto na kukubali kuchukua majukumu yake kama baba. Nilitumia hilo kuwasilisha malalamiko, lakini alikimbilia Guinea.'' ''Maisha ni magumu. Nilikuwa shuleni lakini imenibidi niachane nayo. Sina jinsi, natakiwa kumhudumia mtoto wangu. Ni hali ngumu, wazazi wangu waliachana baada ya kilichotokea.'' Aliyeketi karibu na Deena ni Sarah, pia 19. Mwaka jana Sarah alibakwa na sasa ni mjamzito. Hakwenda kwa polisi au kumwambia mtu yeyote kuhusu kile kilichotokea. Ubakaji huo uligunduliwa tu wakati ujauzito wake ulipoanza kuonekana - kisha familia yake ikamfukuza. Alifikishwa kwenye kituo baada ya kuokotwa mtaanina wafanyakazi wa kituo. ''Katika tamaduni zake, kuna aibu nyingi inayohusishwa na kubakwa, kwa hivyo familia yake ya mama na baba walimkataa,'' aeleza mfanyakazi wa wakimbizi anayemtunza Sarah. Nchini Senegal, dhana ya ''sutura'' - busara - inaweza kushinikiza waathiriwa wa unyanyasaji wa kijinsia kukaa kimya, anasema Fatou Warkha, ambaye anaendesha chaneli ya YouTube inayokuza haki za wanawake. ""Sutura maana yake ni kwamba wanawake wanaona ni lazima wafiche mambo haya, hivyo hiki kimekuwa kikwazo kikubwa katika kubadili namna wanawake wanavyolizungumzia suala la ubakaji pindi linapotokea,"" anasema. Warkha ni sehemu ya kundi la watetezi wa haki za wanawake ambao walioamua kuja na mkakati unaoitwa Dafadoy Collective, ambayo ina maana ''inatosha''. Mnamo mwaka wa 2019, wanaharakati walianza kutumia hashtag ya #Dafadoy na wakapanga mikutano kupinga unyanyasaji wa kingono. Mwaka huo, mfululizo wa mashambulizi ya kijinsia dhidi ya wanawake yalisababisha maandamano makubwa.  Tukio maarufu zaidi ilikuwa kisa cha Bineta Camara, 23, ambaye alinyongwa baada ya muuaji wake kujaribu kumbaka. Kesi yake ilisababisha hasira, sio tu kati ya wanaharakati wa wanawake, lakini katika sehemu kubwa ya jamii. El Hadji Elias Ndoye, alikuwa mmoja wa watu 3,000 waliojiunga na maandamano katika Place de la Nation huko Dakar. ""Kutokana na mfumo dume wa jamii ya hapa, uwepo wa wanaume katika maandamano haya ni muhimu,"" anasema Ndoye. ''Baadhi ya watu wananituhumu kuwa chini ya mwanamke, lakini ukweli ni kwamba ni wakati wa sauti za wanawake kusikika. Wanaume wengi walio kimya wako pamoja nasi kwa sababu ni mabinti zao, dada zao, wanafamilia ambao wako katika mazingira magumu.'' Mwingine aliyeandamana alikuwa Mamadou Maktar Gaye, mkuu wa Jamra - moja ya mashirika ya Kiislamu yenye ushawishi mkubwa nchini humo. Yeye na Jamra walisimama pamoja na ''wanawake'' kupinga kile ambacho Gaye anakitaja kama ''janga la ubakaji''. ''Inahusu wanaume kubadili tabia zao,'' anasema. Maandamano hayo yalilazimisha mabadiliko ya sheria ambayo wanaharakati kama Warkha walikuwa wakifanya kampeni kwa muda mrefu. Baada ya kura ya kauli moja bungeni, Rais Macky Sall alifanya rasmi ubakaji kuwa uhalifu tarehe 10 Januari 2020. Kesi za ubakaji sasa zinasikilizwa katika mahakama ya jinai na kifungo cha miaka 10 hadi maisha, wakati hapo awali zingehukumiwa katika mahakama ya hakimu na kifungo cha juu cha miaka 10. Ubakaji kwa mara ya kwanza ulianza kuadhibiwa na sheria nchini Senegal mwaka 1999, wakati ulipotajwa kama kosa. Miongo miwili baadaye, mnamo mwaka 2019, kulikuwa na ripoti rasmi 1,026 za unyanyasaji wa kijinsia, ambapo nusu yao iliaminika kuhusisha ubakaji. Lakini idadi sahihi ni ngumu kupata. Mwakilishi kutoka Wizara ya Wanawake, Familia na Watu Walio Katika Mazingira Hatarishi aliiambia BBC hawakuwa na takwimu zinazohusiana na ni wanawake wangapi walioathirika - na kwamba kwa vyovyote vile, takwimu zilizoripotiwa kuhusu ubakaji zinapuuza ukubwa wa tatizo. Hatua sasa zinachukuliwa ili kuwafanya wanawake kujisikia vizuri zaidi wanaporipoti unyanyasaji wa kijinsia kwa polisi. Vituo vya polisi vinaundwa upya ili wanawake wakutane kwenye mapokezi na kupelekwa kwenye chumba tofauti, ambapo wanaweza kuzungumza na afisa wa kike. Mabadiliko haya ni sehemu ya mradi unaofadhiliwa na EU na kuongozwa na afisa mkuu wa polisi, Commissaire Binetou Guisse, ambaye kazi yake ni kufuatilia unyanyasaji wa kijinsia nchini kote. Polisi pia hufanya kazi kwa karibu na wanawake kutoka jamii ya eneo ambao hufanya kama wasuluhishi muhimu.Wanajulikana kama ''badianu goch'' - neno linalomaanisha shangazi wa baba, mtu muhimu katika familia za Senegal. Serikali sasa inatoa mafunzo kwa badianu goch kusaidia kuwalinda wanawake na watoto walio katika mazingira magumu. ""Wanawake hawa ndio huwa wanajua kinachoendelea na watalifikisha suala hilo polisi,"" anasema Guisse. ''Kuna wanaume wengi kwa sasa wanafunguliwa mashitaka lakini hadi sasa, hakuna hata mwanamume mmoja ambaye amehukumiwa - kwa sababu kwa sababu utaratibu huo mpya ni wa muda mrefu na unahitaji uchunguzi wa kina,'' anasema Aby Diallo, rais wa AJS na afisa mkuu wa zamani wa polisi. Kwa hivyo mchakato huu mrefu wa kisheria unaweza kuwa na tija? Diallo hafikiri hivyo. ''Ni sheria nzuri, lakini inahitaji matumizi bora zaidi, inahitaji mahakimu zaidi na inahitaji uelewa zaidi katika jamii ya eneo hilo kuhusu jinsi sheria mpya inavyofanya kazi.'' Anaelezea kuwa chini ya sheria ya zamani, wabakaji wengi walikuwa wakitoka gerezani baada ya miezi michache tu, na hii ilikuwa na athari mbaya kwa waathiriwa. ''Mwishowe, ni hukumu ngumu ambazo zinaweza kurudisha nyuma uzito wa vitendo hivi,'' anasema Diallo. Lakini kukiwa hakuna hata hukumu moja ambayo imetolewa, ni wazi kuwa wahasiriwa wengi wa unyanyasaji wa kingono bado wanasubiri haki. Lady Mounass anatumai wimbo ambao ameandika kuhusu masaibu yake utasaidia wanawake wengine kuzungumza. ''Nina jukwaa kama mwimbaji na ninahisi hisia ya kuwajibika. Nilihisi kwamba nilipaswa kusema kitu kuhusu hili,'' anasema. ''Ninatoa wito kwa wanaume haswa kukomesha tamaduni kuhusu ubakaji na kuacha kuifanya kuwa kitu ambacho wanawake wanahisi wanapaswa kunyamaza.''"	https://www.bbc.com/swahili/habari-61631653
religion	Msikiti uliopewa jina la 'Yesu Kristo' wavuta hisia za wengi mitandaoni	"Ilianzia katika mvutano wa kisheria kati ya jumuia ya Kiislamu na Kanisa la Waadventista wa Sabato (SDA) kuhusu umiliki wa ardhi. Mvutano huo uliokuwepo kwa miongo kadhaa, ulimalizika mwezi Oktoba mwaka huu na Mahakama ya Mazingira mjini Kisumu iliamua kuwa ardhi hiyo ni milki ya Jamii ya Kiislamu. Katika jitihada za kujenga daraja la mahusiano kati ya jamii ya Kiislamu na kanisa, imechagua jina la msikiti ambalo limevuta hisia za wengi katika mitandao ya kijamii. Msikiti ambao umejengwa kwenye ardhi iliyokuwa kwenye mgogo eneo la Kaloleni katika Kaunti ya Kisumu unaitwa  'Msikiti wa Yesu Kristo mwana wa Maria ( The Mosque of Jesus Christ the son of Mary) Lakini kwa nini jina hili la kipekee? Abdul Rashid ni Mwadhini ameliambia gazeti la The Standard la Kenya kuwa '' Tumekuwa na mvutano wa muda mrefu kuhusu ardhi na hii ni moja ya sababu zilizotufanya kuchagua jina hili. Sisi hatuna uadui na Wakristo,'' alisema. Amesema kuwa Waislamu pia wanaamini Yesu na kuwa alikuwa sambamba na manabii wanne akiwemo Mtume Muhamad (S.A.W). ''Waislamu wanaamini katika Yesu Kristo . Uchaguzi wa jina pia ni shukrani ya Yesu Kristo ambaye tunaamini atarudi tena,"" Rashid aliliambia gazeti la The Standard. Hatua hii imegusa hisia za watu nchini Kenya wengine wakihoji je, huu ni Msikiti na Kanisa kwa wakati mmoja? Wengine wameifurahia hatua hiyo Mipango ya kujenga msikiti wa kudumu inaendelaa ingawa Waislamu wanaoabudu kwenye eneo hilo wamejenga jengo la muda mfupi kwa ajili ya kuswali. Baadhi ya waumini wa Kikristo wamepokea kwa mikono miwili hatua hii wakisema kuwa itajenga hali ya kuishi kwa amani. Hili si tukio geni hata hivyo kwani jina  la The Mosque of Jesus Christ"" limepewa pia Msikiti ulio katika mji wa Madaba, Kusini mwa mji mkuu wa Amman huko Jordan, Msikiti huu ulianzishwa mwaka 2008 kwa ajili ya kutoa ujumbe wa umoja na kustahimiliana miongoni wa dini hizo mbili."	https://www.bbc.com/swahili/habari-55292558
technology	Uganda kuwagawanyia raia wake radio na televisheni	Serikali ya Uganda inapanga kutumia dola 100 milioni, kununua redio milioni 10 na televisheni 140 elfu, kugawanywa vijijini. Baadhi ya wadadisi wanadhania mpango huo unasukumwa na mwongozo wa uchaguzi mkuu, ambao unatarajiwa mapema mwakani. Lakini serikali inasema mpango huu wa redio na televisheni kugawiwa vijijini, ni sehemu ya hatua za kuwawezesha watoto nchini kote kuendelea na masomo yao, shule zikiwa bado zimefungwa ili kuzuia maambukizi ya Covid-19 tandavu. Shule kufungwa, zaidi ya siku 80 zilizopita, ilikuwa kazi rahisi, wakiathirika jumla ya wanafunzi 15m, tangu vichekechea hadi wazamili vyuo vikuu. Kuzifungua ni muhali, shauri ya kitisho bayana cha covid-19 tandavu. Hivi sasa Uganda ina wagonjwa 705 wa Covid 19, kwa mujibu wa wizara ya afya - karibu 300 wamepona na bado hakuna kifo cha corona Uganda. Hata hivyo licha kunasa wagonjwa wapya, kupitia upimaji, idadi ya wagonjwa inapanda kila kukicha. Rais wa Uganda Yoweri Museveni alieleza shule na vyuo vikuu kama nyasi kavu mbele ya moto wa corona. ''Suluhu ya masomo kwa sasa, ni teknolojia kupita kisomo cha mbali'' alisema. Bw. Museveni aliongeza kuwa masomo ya mbali huenda yakawa bora zaidi, kwa sababu wasomaji wengi wanaweza kunufaika, kwa waalimu wachache bora zaidi, ambao wanaweza kuwafikia wanafunzi wengi kupitia redio na televisheni. Kwa mujibu wa takwimu za sensa, mwaka 2014, nchini Uganda kulikuwa na televisheni milioni na redio milioni tatu unusu tu. Idadi ya raia wa nchi hiyo sasa inazidi  Waganda milioni 40, wakishi katika vijiji karibu elfu 70. ''Ikiwa tutakuwa na televisheni mbili kwa kila kijiji, hio ina maana televisheni 140 elfu, ambazo watoto wanaweza kuona na kujifunza masomo. Halafu kuna suala la redio; redio ni rahisi zaidi, unaweza kuipa kila kaya redio yake inayotolewa na serikali. Kuna zaidi ya kaya au maskani milioni 7 nchini. Baadhi ya changamoto ni nishati au betri kuendeshea vyombo hivyo. Lakini kuna nguvu za jua kwa televisheni, na redio za kutia ufunguo. Juu ya hayo serikali inataka redio na televisheni hizo zitengenezwe nchini humo, chini ya sera Nunua Uganda, Jenga Uganda - maarufu kama BUBU. Inakisiwa, ili mpango huo kufanikishwa, itaigharimu hazina karibu $102m. Kama sehemu ya masomo ya mbali, Wizara ya elimu ya Uganda, imezindua vifaa vya masomo kwa wanafunzi milioni mbili unusu, hasa wa kidato cha sita. Katibu Mkuu Wizara ya Elimu, Alex Kakooz, amesema kwa mara ya kwanza wanafunzi watapata tini zilizopangwa vizuri, kuwasaidia kwa masomo yao na kufikia kiwango kinachotakiwa. Wanafuzi wa kidato cha sita, ni miongoni mwa wanafunzi 2.5m, watoto wa darasa la saba, kidato cha sita, wanaomaliza shada ya kwanza na uzamili vyuovikuu,  ambao Rais Museveni, alighairi kuwaruhusu warejee masomoni, mapema mwezi huu, katika hotuba yake Juni Mosi, hadi mapema Julai.	https://www.bbc.com/swahili/habari-53063945
technology	Tuzo ya uandishi wa habari ina maana gani kwa Maxence Melo ?	"Mkurugenzi Mtendaji wa mtandao wa Jamii Forums Maxence Melo Mubyazi,  anasema kuwa tuzo ya  Kimataifa ya uhuru wa habari, inamuongezea hamasa zaidi ya kuifanya kazi yake anaoyoipenda. Akizungumza na BBC  mshindi huyo wa tuzo ya kimataifa ya uhuru wa habari mwaka 2019, amesema: ''Kwa kweli kwanza itaniongezea ufanisi wa kazi ...Utendaji wangu kwa kweli  Utaboreka, unajua  baada ya kufanyakazi kwa juhudi zote, nimetuzwa hili linanitia moyo sana'', amesema Bwana Melo. Tuzo hiyo ya Kamati Maalum ya Kuwatetea waandishi wa habari duniani (CPJ) hutolewa kwa waandishi wa habari waliopitia vikwazo vya kisheria. Amesema ameshinda tuzo hiyo huku akikabiliwa na kesi mbili mahakamani ambazo baadhi ya masharti ya dhamana ni kutotoka nje ya Mkoa wa Dar es Salaam. Kamati maalum ya kuwatetea waandishi wa habari duniani (CPJ) imesema kuwa Melo ambaye ni  mmiliki wa na muasisi mwenza wa wavuti wa  habari wa  Jamii Forums, ambao ni maarufu katika nchi za  Afrika Mashariki na kati, ambao hutumika kama jukwaa la mjadala na hutumika kama chanzo cha taarifa mpya na umekuwa ukitumika kutoa taarifa za siri ambazo zimesaidia kuboresha  uwajibikaji na uwazi nchini Tanzania. "" Hili  ni jambo kubwa kwangu nimekumbana na changamoto nyingi hasa kuhudhuria kesi mahakamani zaidi ya mara 100,"" amesema Melo. Wavuti  wa Jamii Forum  hutumika kuendesha mijadala, hasa kwa lugha ya kiswahili, juu ya mada zikiwemo kuhusu rushwa katika sekta ya umma na mapungufu ya serikali. Melo ambaye ameshinda tuzo hiyo  huku akikabiliwa na kesi mbili mahakamani ambazo baadhi ya masharti ya dhamana ni kutotoka nje ya Mkoa wa Dar es Salaam ameiambia BBC kuwa amefurahiwatuzo yake. '' Ninafurahi kwamba kwamba nimeweza kupata tuzo hii kwa kuitumikia jamii na kutambuliwa kwa kazi ngumu ninayoifanya kwa ajili jamii''. Mkurugenzi huyo wa  Jamii Forum amekiri kuwa kazi yake sio rahisi, hata hivyo amewaomba waandishi wa habari wenzake hususan nchini Tanzania  kufanya kazi kwa bidii na kwa kuzingatia maadili ya uandishi wa habari badala ya kuharibiana majina. '' Ningependa kuwaomba waandishi wenzangu tuepuke  kukandamizana, kuchafuliana majina kwenye mitandao ya kijamii,  halafu kama kuna taarifa tuifanyie uchunguzi kabla ya kuitangaza. Tuifanye kazi yetu kwa kujiaminisha. Bila upendeleo, tusiangalie  sura, na tufahamu kuwa kazi yetu ina mipaka'', amesisitiza Bwana Melo. Melo ametunukiwa tuzo hiyo kwa kuongoza uhuru wa kujieleza mtandaoni. Mnamo mwaka  2016, ofisi ya Jamii Forum ilivamiwa na vikosi vya usalama ambavyo vilimkamata kwa ajili ya kuhojiwa. Baada ya kushikiliwa kwa siku nane, Melo alishtakiwa kwa kumiliki mtandao ambao haukusajiliwa nchini  Tanzania na kukataa kufichua utambulisho wa watumiaji wa  Jamii Forum. Mashtaka dhidi ya  Melo yako chini ya sheria ya Tanzania ya 2015 ya uhalifu wa mitandaoni. Mnamo mwaka 2017, Melo alifikishwa mahakamani mara 81. Hadi leo anaendelea na kesi ya kutaka kulisafisha jina lake. Melo ni Mtanzania wa kwanza kushinda tuzo hiyo tangu zilipoanzishwa mwaka 1996 na atakabidhiwa Novemba, 2019 mjini New York, Marekani."	https://www.bbc.com/swahili/49013502
politics	Tanzania: Kwanini Ndugai amejiuzulu? na historia ikoje?	"Aliyekuwa Spika wa Bunge la Tanzania, Job Ndugai (59), amejiuzulu wadhifa wake kupitia barua aliyoandika jana kwenda kwa Katibu Mkuu wa Chama Cha Mapinduzi (CCM) - akiuelezea uamuzi huo kuwa umetokana na ""uamuzi wake binafsi na uliozingatia na kujali maslahi mapana zaidi ya taifa, serikali na chama chake hicho"". Ingawa hii ni mara ya kwanza kwa Spika aliye madarakani kujiuzulu kwa hiyari yake katika historia ya Bunge la vyama vingi nchini Tanzania, uamuzi huu wa Ndugai ulikuwa ukitarajiwa na wengi kutokana na matukio yaliyotokea nchini katika kipindi cha wiki mbili zilizopita. Kauli yake aliyootoa mjini Dodoma takribani wiki moja iliyopita kuwa hatua ya Tanzania kukopa madeni makubwa katika taasisi za kimataifa inaweza kusababisha ""nchi kuuzwa"" iliibua mjadala mkali hadharani na sirini katika duru za mamlaka nchini - kauli yake ikitafsiriwa kama ni ukosoaji wa hatua ya serikali ya Rais Samia Suluhu Hassan kuchukua mkopo wa shilingi trilioni 1.3 kutoka Shirika la Fedha la Kimataifa (IMF). Rais Samia alijibu maelezo hayo - siku hiyohiyo ambayo Ndugai alitoa kauli yake, pasipo kutaja jina na kusema kwamba serikali itaendelea kukopa kwa ajili ya kuleta maendeleo hata kama kuna watu wanatoa kauli za kukatisha tamaa. Rais alisema nchi imekuwa ikikopa tangu utawala wa Awamu ya Kwanza na kushangaa kwamba inakuwaje watu wanahoji wakati huu. Siku moja baada ya kauli ya Samia, makundi mbalimbali ndani ya Chama Cha Mapinduzi (CCM) yalianza kutoa kauli za kumpinga Ndugai na kutaka achukuliwe hatua kutokana na kauli yake hiyo dhidi ya Rais wake. Ilimchukua Ndugai siku tano kutoa maelezo ya kuomba msamaha kutokana na kauli yake ya awali. Katika maelezo yake kwa waandishi wa habari katika Ofisi za Bunge jijini Dodoma, Ndugai alisema kwamba video iliyosambazwa na vyombo vya habari kwenye mkutano ambapo alisikika akikosoa mikopo ""haikuwa halisi"" lakini akasema anaomba msamaha kwa Rais, Mwenyezi Mungu kutokana na kauli yake hiyo. Pamoja na msamaha huo wa hadharani, Januari 4 mwaka huu, Samia alizungumza Ikulu jijini Dar es Salaam na kutoa maelezo ya kuonyesha kutofurahishwa na maneno ya Ndugai - safari hii akimtaja kwa cheo. Lugha ya maneno na mwili ya Rais Samia ilionyesha kwamba msamaha ulioombwa na Ndugai haukuwa umepokewa. Tangu Samia azungume juzi, ilikuwa wazi kwamba kitanzi cha mnyongaji- kisiasa, kilikuwa kinatembea juu ya kichwa cha Ndugai ambaye amekuwa mbunge tangu mwaka 2000 na amewahi kuwa Naibu Spika wa Bunge kati ya mwaka 2010 hadi mwaka 2015. Katika nchi ambayo mfumo wake wa kidemokrasia ni ule wa chama hodhi (dominant party system) kama ilivyo Tanzania-  si rahisi kwa kiongozi mwingine wa nchi - iwe serikalini au katika mojawapo ya mihimili ya dola, kushindana nguvu na Rais aliye madarakani na kushinda. Haijawahi kutokea na katika namna mfumo wa sasa CCM na dola ulivyofumwa, si rahisi kutokea kwa nchi hii. Hali halisi ni kwamba wakati wa utawala wa hayati Rais John Magufuli, alijitengenezea maadui wengi ndani na nje ya Bunge, hakutengeneza marafiki wa kisiasa wa kumkinga kwenye nyakati ngumu na alichagua wakati mbaya wa kutoa matamshi aliyoyatoa Dodoma. Kama asingefanya makosa ya kujiegemeza na Ikulu ya Magufuli kupita kiasi na kama angekuwa na marafiki wa maana wa kumtetea bungeni na nje huenda angeweza kuvuka upepo huu. Kisiasa nchini Tanzania - taasisi mbili za Bunge na Urais zimekuwa zikiishi kwa kuheshimiana lakini mara zote Rais akiwa na mamlaka makubwa zaidi. Hii ni kwa sababu, kuanzia katika zama za chama kushika hatamu, Rais wa nchi alikuwa pia ndiye Mwenyekiti wa CCM (chama tawala); chombo kilichokuwa cha juu kuliko vyote ndani ya nchi. Ndugai ni Spika wa kipekee katika historia ya Bunge la Tanzania. Yeye ana nakisi kadhaa ambazo watangulizi wake hawakuwa nazo kiuongozi. Spika wa kwanza wa Bunge la Tanzania huru, Adam Sapi Mkwawa, aliyeongoza kwa takribani miongo mitatu - alikuwa na sifa kubwa mbili; kwanza alikuwa Chifu mwenye heshima kubwa kutoka katika kabila la Wahehe lakini pia akiwa na historia ya kuwa mmoja wa watu weusi wa kwanza kuingia bungeni katika historia ya Tanganyika (Tanzania). Yeye na Chifu Abdieli Shangali wa Uchagani ndiyo walikuwa weusi wa kwanza kuingia bungeni wakati huo likiitwa Baraza la Kutunga Sheria mnamo mwaka 1947. Mkwawa alikuwa akiheshimika kwa sababu hakukuwa na mbunge mwingine aliyekuwa amewahi kuingia bungeni kabla yake. Hata Baba wa Taifa, Julius Nyerere, alianza kujihusisha na siasa wakati Mkwawa tayari mbunge na mwanasiasa anayejulikana. Hili lilijenga heshima baina ya wawili hao - ikisadifu pia kwamba Nyerere alitoka katika ukoo wa kichifu pia. Spika wa Bunge wa pili, Chifu Erasto Mang'enya, naye alikuwa kiongozi wa kijadi wa kabila la Wabondei lakini aliyekuwa na sifa ya kushiriki katika harakati za kuwania Uhuru wa Tanganyika; akiwa mmoja wa Watanzania wa awali kabisa kuwa na elimu ya shahada ya kwanza (degree). Mwalimu Nyerere alimheshimu kwa elimu yake na maarifa aliyokuwa nayo. Spika wa Bunge wa tatu, Pius Msekwa, hakuwa Chifu wala mbunge kama Mkwawa. Lakini wakati anaanza kuwa Spika kwenye miaka ya 1990, tayari alikuwa akionekana kama mtu anayelifahamu Bunge la Tanzania pengine kuliko yeyote mwingine. Alikuwa Katibu wa Bunge baada ya Uhuru na hivyo alikuwa kama mkunga wa taasisi hiyo kiutawala. Hakukuwa na mtu aliyekuwa na shaka juu ya umahiri wake kwenye Bunge. Spika wa Bunge wa nne, Samwel Sitta, alikuwa na faida ya kuwa swahiba wa kisiasa wa Rais Jakaya Kikwete aliyeshiriki katika mapambano ya kumwingiza madarakani. Kwa sababu hiyo, Uspika wake ulikuwa na mamlaka kwa sababu alikuwa na nguvu kama swahiba wa Rais lakini pia mwanasiasa mkongwe aliyeingia bungeni miaka 30 kabla hajawa Spika. Spika wa Bunge wa tano, Anne Makinda, hakuwa na ukaribu na Kikwete kama ule aliokuwa nao sita, lakini yeye alikuwa na uzoefu wa takribani miongo 40 ndani ya Bunge - akiwa ametumikia takribani mawaziri wakuu watatu - Edward Sokoine, Salim Ahmed Salim na Cleopa Msuya - kama Waziri wa Nchi (Bunge) na CCM ikimnadi kwamba ilitaka Spika wa Bunge mwenye jinsia ya kike. Hakukuwa na mwanasiasa mwanamke aliyekuwa na 'sifa' zilizotakiwa wakati ule kuwa Spika kumzidi Makinda. Ndugai alipata Uspika kwa sababu ya siasa za uchaguzi za Bunge. Hakuwa na Uchifu wa Mkwawa, uzoefu wa Msekwa, bahati na umahiri wa Makinda wala ushawishi wa Sitta. Alikuwa amewahi kuwa Naibu Spika wa Bunge - sifa mojawapo ya watangulizi wake wawili waliokuja kuwa maspika baadaye; lakini Unaibu pekee si sifa ya moja kwa moja ya kumfanya mtu kuwa Spika. Hayati Sitta alikuwa Spika pasipo kuwahi kuwa Naibu. Hili lilimaanisha kwamba Ndugai hakuwa na pa kushika kama ngome yake na baadaye alifanya uamuzi wa kuamua kuegemea kwenye mamlaka ya Rais Magufuli. Lakini, tofauti na Sitta ambaye alishiriki kwenye kumpambania Kikwete ashinde urais - Ndugai hakuwa sehemu ya kampeni ya Magufuli wala mmoja wa watu wake wa karibu. Kifo cha Magufuli Machi mwaka jana kilimaanisha kuanguka kwa nguzo kuu ya ukubwa wake bungeni. Katika sintofahamu hii ya sasa na Rais Samia, Ndugai asingeweza kushinda wala kupambana kwa sababu hana kambi ya kumpambania. Kwa upande mwingine, Samia ana chama na serikali zilizo nyuma yake kwa sababu ya wadhifa wake kama Mwenyekiti wa chama na Rais. Kwa vyovyote vile, kulikuwa na mshindi mmoja tu kwenye hili naye ndiye aliyeamua namna ya kumaliza jambo hili - Rais. Kuna wanaoamini kwamba kinachoendelea sasa kinaonyesha mgogoro ndani ya CCM lakini ukweli ni kwamba hii ni sawa na tufani kwenye kikombe (a storm in a tea cup). Kuna makundi maslahi ndani ya CCM ambayo yanaweza kuzusha mgogoro lakini si kati ya Mwenyekiti wa chama tawala na Spika wa Bunge ambaye nguvu yake iliyompa ukuu imeondoka tayari. Kuna wanaozungumza kuhusu kile kinachoitwa ""Sukuma Gang"" kuwa nguvu iliyo nyuma ya upinzani dhidi ya Samia ndani ya CCM kwa sasa. Kundi hilo, nguvu yake kubwa ilikuwa Rais Magufuli mwenyewe na bila yeye kundi hilo halina kiongozi, itikadi wala ushawishi. Kama hatimaye Samia atapata upinzani ndani ya chama chake, hautatokana na ""Sukuma Gang"" bali na makundi mengine ya kudumu yaliyo ndani ya chama hicho. Kinyume chake, sakata hili linatoa nafasi kubwa mbili kwa CCM na Samia - mosi linampa Rais nafasi ya kupata Spika anayemtaka na pengine Baraza la Mawaziri analolitaka mwenyewe. Hili litasimika nguvu ya Samia bungeni na kwenye Baraza la Mawaziri. Pili, hatua ya viongozi wa mikoa na jumuiya za CCM kuanza kufanya mikutano na waandishi wa habari kuzungumzia masuala ya Ndugai na mengine inaonyesha kurejea kwa siasa zilizo zoeleka ndani ya CCM. Kwenye utawala wa Magufuli, ilionekana kama CCM iliyozoeleka ilianza kupotea na nguvu ya zamani ya viongozi wa chama wa mikoa, wilaya na jumuiya ilianza ilisinyaa. Ni kama vile sakata hili limetoa nafasi kwa CCM kuanza kujichipua tena kama chama kinachofanya siasa kama ilivyokuwa wakati wa utawala wa Rais Jakaya Kikwete na watangulizi wake tangu kurejeshwa kwa mfumo wa vyama vingi. Kwa maneno mengine, sakati hili linamfanya Samia sasa aonekane kama mtu anayerejesha chama kwa ""wenyewe"". Baada ya kumalizika kwa sakata hili la sasa-kutakuwa na mshindi mmoja tu; bungeni, kwenye baraza la mawaziri na ndani ya CCM - Samia Suluhu Hassan."	https://www.bbc.com/swahili/habari-59904437
religion	Virusi vya corona: Tamasha la pasaka lanoga mtandaoni	Nyota maarufu wa nyimbo za Classic Andrea Bocelli amefanya tamasha wakati huu wa pasaka huko Milan na kuimba peke yake katika kanisa maarufu la mji huo. Tamasha hio kwa jina Music for Hope, ilipeperushwa moja kwa moja kwenye mtandao wa Youtube na kupata milioni ya jumbe za shukran kutoka kwa watazamaji ambao wanaendelea kutekeleza marufuku ya kutotoka nje wakati huu wa pasaka.	https://www.bbc.com/swahili/gnb-52268099
business	Brazil yayashutumu mataifa tajiri ya G7 kutaka kuupoka msitu wa Amazon	"Serikali ya Brazil imetangaza kususia msaada wa fedha kutoka nchi za G7 zinazolenga kupambana na moto wa nyika katika msitu wa Amazon. Rais wa Ufaransa Emmanuel Macron - ambaye aliandaa mkutano wa G7 uliofikia tamati Jumatatu - amesema kiasi cha dola milioni 22 kitatolewa. Lakini mawaziri wa Brazil wanasema fedha hizo hazihitajiki na kuwashutumu mataifa hayo yenye nguvu kwa kutaka kuutawala msitu wa Amazon. Picha za satalaiti zinaonesha kuwa msitu huo mkubwa zaidi duniani unateketea kwa kasi inayovunja rekodi. Amazon inaangaliwa kimataifa kwa kuwa asilimia 20 ya hewa safi duniani kote inazalishwa kwenye msitu huo. Katibu Mkuu wa Rais wa Brazil Onyx Lorenzoni, ameuambia mtandao wa habari wa Globo kuwa: ""Asante, lakini fedha hizo yawezekana ni muhimu kwa kuhuisha misitu ya Ulaya. ""Macron hawezi hata kuzuia moto uliotarajiwa kwenye kanisa ambalo ni la urithi wa dunia, kisha anataka kutupa funzo kuhusu nchi yetu wenyewe? Bw Lorenzoni ameongeza, akimaanisha moto ambao ulilikumba kanisa la Notre-Dame mwezi Aprili. Waziri wa Mambo ya Nje Ernesto Araujo amesema kuwa tayari kuna njia za kupambana na moto huo chini ya Umoja wa Mataifa (UN). ""Jitihada za baadhi ya mataifa kushadadia masuala ya kimazingira na kuyafanya kuwa 'majanga' ili kuzaa mbinu za kuutawala msitu wa Amazon kutoka nje zinaonekana dhahiri,""ameongeza kwa kupitia ujumbe wa Twitter. Awali rais wa Brazil, Joao Bolsonaro alisema kuwa serikali yake haina fedha za kutosha kupambana na moto huo. Baadhi ya wanaharakati wanasema hata fedha zilizoahidiwa na G7 kuwa ni kiduchu kulinganisha na ukubwa wa janga linaloendelea. Jana Jumatatu, mwuigizaji maarufu, Leonardo DiCaprio aliahidi kutoa dola milioni 5 kwa ajili ya kusaidia kuzima moto huo. Dola milioni 22 zilizoahidiwa zinatoka mataifa ya - Canada, Ufaransa, Ujerumani, Italia, Japani, Uingereza na Marekani. Rais Macron amesema pesa hizo zitatolewa haraka iwezekanavyo - ili ziweze kulipia ndege zaidi za zimamoto - na pia Ufaransa itatoa msaada kwa jeshi la Brazil. Bolsonaro amekuwa akimshutumu vikali Macron kwa kujifisha nyuma ya umoja wa G7 kufanikisha malengo yake ya kibeberu ya kutaka kupoka hatma na ustawi wa Amazon kutoka kwa wananchi wa Brazil. Kwa muda mrefu kiongozi huyo amekuwa akizituhumu nchi za Ulaya zimekuwa zikijaribu kujipenyeza na kuchota rasilimali za Brazil. Mwezi Julai aliwaambia waandishi wa habari kuwa: ""Brazil ni kama msichana bikira ambaye walaghai wote kutoka nje wanamnyemelea."" Pia amedai kuwa mataifa ya Ulaya ""yanaamini vichwani mwao"" kuwa Amazon haimilikiwi na Brazil. ""Nchi hizi zinazotuletea pesa, hazifanyi hivyo kwa nia ya kutusaidia,"" amesisitiza wiki iliyopita na kuongeza, ""Wanafanya kwa malengo ya kuingilia uhuru wetu."" Hata hivyo, safari huu kumekuwa na shinikizo kubwa kwa viongozi wa Brazil juu ya moto unaoendelea. Brazil inasema wanajeshi 44,000 wapo mstari wa mbele kuuzima moto huo katika majimbo saba."	https://www.bbc.com/swahili/habari-49483704
politics	Ukraine inatumia pesa za kina nani: zake zinapungua, fedha za Magharibi zinaongezeka	Mwezi Oktoba, zaidi ya nusu ya mapato ya bajeti ya Ukraine yalitolewa na mikopo na misaada kutoka kwa washirika wa kimataifa wa Ukraine. Takwimu kama hizo ziliwekwa wazi na naibu wa kwanza wa kamati ya fedha ya bunge, Yaroslav Zheleznyak. Kulingana na takwimu zake, katika mapato ya bajeti ya Oktoba kutoka vyanzo rena Ukrainian - kodi, forodhani na NBU - yalifikia UAH 111,000,000,000, wakati kutoka kwa washirika wa kimataifa - kulingana na takwimu kutoka vyanzo vya wazi - UAH 134,000,000,000 alikuja. Hasa, kulingana na naibu, kodi ilifikia UAH bilioni 53.3, ushuru wa forodha - UAH bilioni 32.4, na UAH nyingine bilioni 25 ilitolewa na Benki ya Taifa. Hapo awali, Wizara ya Fedha, ikitoa mfano wa Hazina ya Jimbo, iliripoti kuwa mnamo Septemba mapato ya ushuru yalitoa zaidi ya nusu ya mapato ya bajeti - karibu UAH bilioni 80, wakati UAH bilioni 72.5 ilikuja kwenye bajeti kutoka kwa washirika wa kimataifa. Kwa ujumla, kwa mujibu wa Wizara ya Fedha, vyanzo vikuu vya kufadhili bajeti ya serikali tangu mwanzo wa vita hadi Oktoba ni vifungo vya kijeshi, mikopo kutoka kwa mashirika ya fedha ya kimataifa, pamoja na mikopo ya nchi mbili na misaada. Mwanzoni mwa vuli, baada ya uanzishaji wa mauzo ya nje ya kilimo Ukraine na kukabiliana na biashara ya kufanya kazi katika hali ya vita, walianza kuzungumza juu ya uwezekano wa kurejesha uchumi wa Ukraine. Hata hivyo, tayari mnamo mwezi Oktoba, hisia za biashara zilizidi kuwa mbaya. Kulingana na NBU, jumla ya biashara kama kipimo kiliimarika kwa kiasi fulani katika Septemba, kilikuwa chini ya pointi 45 katika mwezi Oktoba, ambayo inaonyesha matarajio hasi. Hasa, kati ya mambo yanayoathiri matarajio hayo, NBU inataja uharibifu wa uwezo wa nishati, matatizo ya vifaa na kupungua kwa mapato halisi ya idadi ya watu (mwishoni mwa mwaka, inatarajiwa kwamba mfumuko wa bei na kiwango cha ukosefu wa ajira Ukraine inaweza kufikia 30%). Wajenzi wana hali mbaya zaidi. Matumaini pia yalipungua katika biashara, ambapo hisia zilikuwa bora kuliko sekta zote. Sekta hiyo inatarajia kupungua kwa idadi ya maagizo mapya ya bidhaa, pamoja na zile za kuuza nje, na pia inatabiri kupungua kwa kiasi cha hisa za malighafi, vifaa na bidhaa zolizo tayari kumalizika.	https://www.bbc.com/swahili/articles/cw9n25j3l5po
business	Je, Shirika la ndege Tanzania linatoka Shimoni kwenda gizani?	"Serikali ya Tanzania imeendelea kuagiza ndege za aina mbalimbali zikiwemo zingine nne mpya licha ya Shirika lake la ndege (ATCL) kutengeneza hasara ya mamilioni ya dola katika kipindi cha miaka mitano mpaka kumi mfululizo. Kulingana na Ripoti iliyotolewa mwaka huu na ofisi ya mkaguzi mkuu wa hesabu za serikali (CAG) ilisema ukaguzi wa mwaka mmoja pekee wa 2019/2020 ilibainika Shirika hilo lilitengeneza hasara ya Tsh. Bilioni 60, huku ikiendelea kutengeneza hasara ya shilingi bilioni 150 katika miaka mitano mfululizo. Mtu mwingine angeweza kujiuliza, kwanini niwekeze kwenye biashara isiyolipa? Au biashara inayokupa hasara? Lakini Serikali ya Tanzania imeendelea kuweka fedha zake kwenye ndege. Unaweza kusema, ATCL ilikuwa shimoni, tena kwenye shimo kubwa hasa kabla ya utawala wa serikali ya awamu ya tano kuingia madarakani mwaka 2015. Aliyekuwa Rais wa awamu hiyo, John Magufuli alisukuma uamuzi wa kulifufua Shirika hili, ambapo alisimama kidete hasa mwaka 2016 na kuwekeza mamilioni ya pesa kununua ndege kwa ajili ya Shirika la ndege la Tanzania kama hatua muhimu ya kulipanua shirika hilo katika utoaji wa huduma na kuimarisha sekta ya anga ya nchi hiyo. Katika kipindi cha miaka 5 iliyopita kutoka kuwa na ndege moja iliyokuwa inasuasua mpaka kuwa na ndege 11, ni hatua kubwa ya kulitoa shimoni Shirika hili. Hatua inayoonekana kuwa na uelekeo fulani wa kulipanua na kulisogeza mbele Shirika hilo. Mpaka sasa kati ya ndege 11 zilizonunuliwa awali, ndege 9 zimekwishawasili na zinaendelea kutoa huduma, huku ndege mpya ya hivi karibuni aina ya Bombadier Dash 8-Q400 ikipokelewa na Rais Samia Suluhu, ambaye aliwahi kukiri kuhusu ugumu wa biashara ya ndege. 'Sote tunafahamu kuwa biashara ya ndege ni ngumu, tutajitahidi kusoma mwenendo wa biashara hii ulimwenguni na kuepuka mambo yote yasiyo na tija kwa shirika letu', alisema Rais wa Tanzania Samia Suluhu, akilihutubia bunge mapema mwaka huu muda mfupi baada ya kuingia madarakani. Pamoja na ugumu wa biashara ya anga Serikali ya Tanzania kuendelea kulilea na kununua ndege kwa ajili ya Shirika hili ambalo lilikuwa 'maututi' miaka michache iliyopita, ni dhahiri kuna kitu inataka. Kwa muktadha wa kawaida inataka kulipa uhai tena, lipumue liweze kukua na kutanua sekta yake ya anga, Lakini mtu wa kawaida anaweza kujiuliza, kwa nini taifa hilo linajiahangaisha sana na Shirika hilo, ama linahaha kulitoa Shimoni Shirika hili licha ya kutengeneza hasara? Mwekezaji bilionea mkubwa duniani Warren Buffett aliwahi kusema, ""kuwekeza kwenye biashara ya ndege ni kubahatisha 'ku-bet. Haijalishi kama Shirika linamilikiwa na Serikali ama makampuni binafsi, soko la ndege halina mwenyewe"". Hakuna asiyeona jitihada za Serikali ya Tanzania na hata viongozi wa ATCL kulitoa Shirika hili kwenye shimo, lakini kutoka shimoni ni jambo moja, baada ya kutoka shimoni uelekeo ni upi? Msingi wa swali hili ni kutokana na namna biashara ya anga ilivyo duniani. Ni biashara yenye changamoto kubwa na ni biashara rahisi kutengeneza hasara kuliko faida. Changamoto hizo ni sawa na kusema 'gizani', ili kuona njia yako unahitaji kubahatisha pa kukanyaga. Moja ya changamoto kubwa ni ushindani mkubwa wa soko na gharama kubwa za uendeshaji ikiwemo mafuta ya ndege, ubora wa huduma, usalama na majanga kama haya ya Covid 19. Tumeshuhudia wakati huu wa Covid kwa mfano, mashirika mengi ya ndege yameingiza hasara kubwa, licha ya jitihada kubwa za serikali nyingi duniani kuyapa uhai kwa kuyapa unafuu wa kibiashara, tozo na kuyapa fedha za kusaidia uendeshaji. Kwa mujibu wa mtandao wa Flyingmag mashirika 6 ya ndege makubwa duniani ya umma, yametengeneza hasara ya dola bilioni 110 kwa mwaka 2020 tu: Mashirika ya Delta Airlines, American Airlines, Lufthansa Group, United Airlines, Air France-KLM na IAG. Kwenye eneo la ushindani kibiashara, Shirika kama la America Airlines lina ndege zaidi ya 900, Delta Airlines lina ndege zaidi ya 800 na mengine kama Southwest, United Airlines yana ndege zaidi ya 700 kila mmoja huku mashirika kama Lufthansa, Emirates, Britisha Airways, Turkish Airlines, Ryanair na Easy Jet yana zaidi ya ndege 200 kila mmoja. Huku sio kurahisi kwa ATCL kupitia ndege zake za Air Tanzania ambazo kwa miaka mitano iliyopita imefanikiwa kununua ndege 11 tu. Sio haba lakini safari ni ndefu. Hata Ukilingaisha kwa ukaribu na mashirika ya nchi jirani kama Kenya yenye ndege zaidi ya 30, zikiwemo Boeing 787 Dreamliner, Boeing 787- 800s na Boeing 787-700s, ikienda vituo zaidi ya 40 Afrika na 13 nje ya Afrika. Hata kama baadhi ya ndege ni za kukodishwa, lakini kumiliki ndege 19, hakuwezi kuwa sawa na kumiliki ndege 11, kibiashara tofauti ya ndege moja ni kubwa mno. Kwa sasa Uganda Airlines inayoringia ndege zake nne za Bombardier CRJ-900 na mbili za Airbus A330-800, nayo inajitoa shimoni kama Tanzania.  Shirika la ndege la Rwanda, Rwanda Air licha ya kuwa na ndege 12, linakwenda kwenye vituo zaidi ya 30 kwenye nchi za Afrika, Mashariki ya kati, Asia na Ulaya. Ni mbali kuifananisha Air Tanzania na Ethiopia Airlines ya Ethiopia kama baba wa anga Afrika, ikitajwa kuwa shirika la ndege la nne duniani kwa kuhudumia nchi nyingi duniani  au mashirika kama Egypt Air (Misri), Air Algerie (Algeria), South Africa Airways (Afrika Kusini) au Tunis Air (Tunisia) Ukirejea huko nyuma, tangu Shirika hili lianzishwe mwaka 1979, limekuwa na vipindi tofauti vya kupanda na kushuka. Wakati Air Tanzania inaanzishwa, lilikuwa linadhibiti 2% pekee ya soko la anga Tanzania, lakini mpaka kufikia mwaka 2018, lilikuwa linadhibiti asilimia 75% ya soko la ndani, hatua iliyochangiwa zaidi na ununuzi wa ndege mpya uliofanywa, na uwekezaji wa mamilioni ya fedha kwa rasilimali watu na miundo mbinu ya viwanja vya ndege vya ndani. Ripoti ya kwanza kabisa ya mkaguzi mkuu wa hesabu za Serikali Tanzania, wakati huo Profesa Assad, ilionyesha hasara ya shirika hilo kwa miaka 10 mfululizo. Inaelezwa Shirika lina madeni ya shilingi bilioni 412, kama tulivyosikia bungeni. Ama huu uwe ukweli ama uongo, haijalishi, Shirika kama hili hata kama linakuwa na deni hata la bilioni 1, kama halijiendeshi lenyewe kwa faida, bado litaendelea kuwa 'gizani'. Dr. Isack Kazungu, mmoja wa wabobezi wa masuala ya biashara na mhadhiri kutoka Chuo Kikuu cha Ushirika anaamini kuingiza faida inawezekana, lakini sio rahisi na kwa haraka. 'itachukua muda kidogo, lakini inawezekana kupata faida, hata hayo mashirika makubwa yalichukua muda, muhimu ni kuwa na 'mpango biashara' mzuri na unaotekelezeka"" alisema Dr. Isack Kazungu. Halikadhalika taarifa ya Waziri wa Mipango na fedha, Mwigulu Mchemba iliyotajwa bungeni kuhusu usafiri wa anga, kuna kuboreka kwa shughuli za anga, miruko ikiongezeka mpaka 292,105 kutoka 225,000 mwaka 2015 wakati huo Shirika likiwa na ndege moja. Hata hivyo, wapo wabunge walioona hatua hiyo kama ni ya kawaida 'tulikuwa na ndege  moja miruko ya ndege ndani na nje, ilikuwa 225,000 mwaka 2015, tulivyokuwa na ndege 11, miruko imekuwa 292,105 ndani ya miaka 5, umetoka ndege 1 kuja 11 katika miaka 5, tulichofanikiwa ni miruko ya ndege 67,000 tu! Alihoji Halima Mdee, mbunge wa viti maalumu. Kuwepo kwa ndege 11 za Shirika la ndege la Tanzania, kumeongeza pia idadi ya abiria katika kipindi hicho kutoka 4,207,000 kwenda 4,268,000 hiki ni kitu muhimu zaidi linapokuja suala la uwekezaji kwenye biashara ya ndege. Unaweza kuwavuta abiria kutumia ndege zako? Unaweza kupanua shirika kupokonyana abiria na mashirika mengine yanayotoa huduma hiyo? Ndio maana yapo mataifa ambayo, yameacha mashirika binafsi yahodhi biashara ya anga, na yenyewe kujielekeza kwenye masuala mengine ikiwemo viwanda, teknolojia na kilimo. Lakini waswaili wanasema kuteleza si kuanguka, ilimradi wajua uendako jipanguse kanyaga twende. Kupanga ni kuchagua, Tanzania ichague giza ama shamba Shirika la ndege la Tanzania lina machaguo matatu makuu ya kuyaangalia na baadae kujielekeza kwenye chaguo moja. Kuondoka sokoni moja kwa moja kwa kuuza hisa zote kwa mbia, kuingia ubia na mashirika ama makampuni makubwa na chaguo la tatu ni kufungamanisha sekta ya anga na sekta za kiuchumi, huku nimekuita shambani, sekta kama Utalii, biashara na kilimo ili iweze kuvuna na kujenga uchumi wake na watu wake. Mwaka 2019 Tanzania iliuza nje ya nchi mazao yenye thamani ya dola milioni 700 na ikitarajiwa kuingiza dola bilioni 2 kufikia mwaka 2025. Lakini imelenga kuongeza watalii kufikia milioni 5 ifikapo mwaka 2025 kutoka milioni 1.5 mwaka 2019, kwa mujibu wa Rais Samia. Kwa kauli hii hili ndilo linaloonekana chaguo muhimu kwa sasa kwa Tanzania linalopaswa kuangaliwa. Kuangalia sekta nyingine kwa jicho la sekta ya anga. Faida ya nyuma ya pazia ni muelekeo mzuri wa kutoka gizani, kuliko faida ya moja kwa moja ya uuzaji wa tiketi za ndege. Ripoti nyingi za Shirika linalosimamia mashirika ya ndege duniani, zinaonyesha kazi kubwa ya msingi ya mashirika mengi ya ndege duniani, ni kuchochea uchumi mwingine, si lazima shirika lenyewe kutengeneza faida. Kenya Airways mwaka 2016/17 ilirekodi hasara ya dola mil 249, mwaka uliofuata wa 2018 hasara ikapungua kwa asilimia 51 zikaenda dola 97mil hasara. Mwaka 2017 Shirika la ndege la Afrika Kusini lilirekodi hasara ya dola mil 153, lakini uchumi mwingine uliendelea kuchochewa'. Kenya na Afrika Kusini kiuchumi ziko mbali ukilinganisha na Tanzania, kutokana na mchango wa sekta yake ya anga kwenye uchumi wake kwa muda mrefu zaidi. Wachumi wanasema ili iweze kufikia chaguo hili ni lazima machaguo ya kwanza yasitelekezwe. 'wazo langu ATCL ingeingia ubia wa kibiashara na mashirika ama makampuni mengine makubwa hata matatu, ili isibebe mzigo yenyewe, wabia hawa wawe wazoefu wakubwa wa nga, Shirika litapata nafuu,', alisema Barnos Willium, mchumi kutoka Chuo Kikuu cha Ushirika Moshi. Mwaka 2019 mashirika matatu makubwa Ulaya Wow Air, Germania na British Midland Regional yalisitisha huduma lakini katika miongoni miwili iliyopita mashirika mengi tu yaliondoka sokoni, kwa kufa ama kuunganisha nguvu na mashirika mengine ama kutengeneza mapya kutokana na changamoto za biashara ya anga. Northwest na Delta zimeunda Delta Air lines, TWA ikanyakuliwa na American Airlines, US Airways ni muunganiko wa America West na US Air zilizo kumbana na changamoto, Canadian Airlines imepotea kibiashara sasa kuna Air Canada. Nchini Brazil kulikuwa na Shirika la Varig limetwaliwa na Gol. Shirika la ndege la India 9 (Air India) mwezi uliopita tu limeuzwa kwenda kwa Tata group, ambalo liliianzisha shirika hilo mwaka 1932 kabla ya mwaka 1953 Serikali kulichukua na sasa maji yamewafika shingoni baada ya kutengeneza Hasara ya dola bilioni 9.5. Serikali ya India ilikiri kutengeneza hasara ya dola mil 2.6 kila siku kuliendesha Shirika hilo. Kama mtandao wa theafricalogistics.com ulivyoeleza Kenya Airways kwa sasa linamilikiwa kwa ubia (public-private partnership) Serikali yake ikiwa na hisa 48.9% , 38.1% zikimilikiwa na  KQ Leaders Company 2017 Ltd, KLM asilimia 7.8 huku hisa zingine zikimilikiwa na wengine wanaozisaka kwenye masoko ya hisa ya Nairobi, Dar es Salaam na Uganda. Unaweza kusoma pia: Licha ya hasara inazorekodi, unafuu unaoipata unabebwa na chaguo la pili la kufanya biashara fungamanishi. Inawezekana chaguo la kuachana na biashara ya ndege moja kwa moja, lisiwe chanya kwa Serikali ya Tanzania, kutokana na dhamira na hatua iliyokwishachukua kwenye kulifufua shirika lake na ndege zake za Air Tanzania, inaweza kukopa mawazo mengine ya chaguo la pili ili kupiga ndege wawili kwa jiwe moja; kupunguza makali ya hasara ikiendelea kuwa sokoni na kufungamanisha sekta ya anga na sekta zingine muhimu za kiuchumi ikiwemo utalii, biashara na kilimo. , pamoja na kugeuza ndege za abiria kuwa za mizigo ili kuitumia fursa iliyopo ya kusafirisha mizigo mbalimbali hapa nchini kwenda nchi za nnje ili kujipatia faida mara dufu. Kwa kufanya hivi, inaweza kutoka shimoni na kuelekea shambani badala ya gizani, yalipo mashirika mengi hasa ya nchi zinazoendelea."	https://www.bbc.com/swahili/59765481
entertainment	Zozibini Tunzi: Changamoto zinazowakumba wanawake weusi katika mashindano ya malkia wa urembo duniani	"Wakati Zozibini Tunzi wa Afrika kusini alipotawazwa kuwa malkia wa Urembo wa taji la MIss Universe  siku ya Jumapili , ilikuwa mara ya kwanza kwa mwanamke mweusi kushinda mataji makuu manne ya malkia wa urembo duniani. Vyombo vya habari vilichapisha habari hiyo na wengi katika mitandao ya kijamii walisherehekea. Baadhi yao walisema kwamba pamoja na bi Tunzi , Cheslie Kryst malkia wa urembo wa Marekani, na Nia Franklin malkia wa urembo Amerika , wanawakilisha kizazi kipya cha malkia wa urembo tofauti. Bi Tunzi hususan amepongezwa kwa ngozi yake nyeusi na nywele zake nyeusi fupi. Hata malkia wa urembo wa Marekani 2016 Deshauna Barber alisambaza kanda ya video katika mtandao wa Instagram kuhusu hisia zake muda tu bi Tunzi aliposhinda. ''Malkia wa Universe anafanana nami'' -  alipiga kelele katika kamera mara kwa mara.  Lakini bi Barber pia aliambia BBC kwamba wanawake weusi wanabaguliwa kirangi wakati wa mashindano hayo na kwamba uwakilishi zaidi unaweza kuwa hatua ya kwanza katika kukabiliana na changamoto hiyo. ''Unapotoka katika kundi ambalo halina uwakilishi mkubwa ni vigumu kuelewa uwakilishi nini'', alisema. Gabriela Taveras - ambaye ni mwanamke wa kwanza kushinda shindano la bi Massachussets alisema kwamba swala moja ni kwamba wanawake weusi hawakuafikia masharti ya kushiriki katika mashindano ya urembo . ''Kuna lile wazo la ni nini urembo'', alisema.  ''Hapo zamani wazo hilo lilikuwa mwanamke mweupe''. Bi Taveras alituzwa taji hilo mwaka 2018  na akaendelea kushiriki katika shindano la bi Amerika na kuwa katika nafasi tano bora.  Mojawapo ya uamuzi mkubwa alioufanya ni kuonyesha nywele zake. ''Nakumbuka vita vya nywele laini dhidi ya zile zilizojisokota'', alisema ulikuwa mjadala m'baya sana kwa kweli. ''Niliogopa kuonyeshwa nywele zangu nyeusi zilizojisokota kwasababu nilijua hazikuafikia kiwango cha Ulaya cha urembo''. Aliamua kuendelea kushindana akiwa na nywele zake zilizojisokota . Wakati wasichana wadogo walipomwambia kwamba walifurahia kwa kuwa alifanana nao , alijua amefanya uamuzi wa busara. ''Nilijua nilifanana na kujihisi mwenyewe'', alisema. Nilijua nimejifanya kuwa mimi mwenyewe na sikuwa nikitaka kuwa mtu mwengine''. Bi Barber pia alisema kwamba aliogopa kuwa na nywele zake asilia akidhania kwamba zingeharibu fursa yake hivyobasi hakuzionyesha wakati wa mashindano hayo. Lakini wakati wa shindano la malkia wa urembo Marekani alivalia nywele zake kuonyesha heshima kwa mamake aliyefariki. ''Alikuwa akinitaka mara kwa mara katika mashindano yote ya malkia wa urembo kuonyesha nywele zangu asilia, lakini nilikuwa nikiogopa sana''. Bi Barber anasema kwamba pia amekabiliwa na ubaguzi wa rangi - ama ubaguzi dhidi ya rangi yake wakati wa mashindano. Ana ngozi nyeusi na baadhi ya watu hawakuiona rangi yake ya ngozi kuwa na mvuto. 'Hakuna aliyekuwa akiwachanganya wenye nywele nyeupe' ""Mwaka wangu kulikuwa na wanawake wengi weusi waliokuwa wakishiriki katika shindano la malkia wa urembo la bi America'', bi Taveras alisema. ''Unapotazama historia kushiriki shindano hilo lilikuwa jambo zuri sana. laskini hilo lilisababisha changamoto zake ''. Bi Taveras alisema kwamba watu wangechanganya wanawake weusi walioshiriki. ''Wakati mmoja nilikuwa nyuma ya jukwaa nikisubiri kuitwa , na mtu mmoja alikuja kwangu na kusema: Luosiana, nenda unaitwa;, hadi kufikia kiwango ambacho hawakuniamini kwa mara ya kwanza niliposema sio mimi''. Watu wengine wangewachanganya  washirika wengine weusi wakati walipokuwa na ngozi tofauti . lakini aliongezea, ''hakuna mtu aliyekuwa akiwachanganya wanawake wenye nywele nyeupe. Pia alisema kwamba kulikuwa na shinikizo la juu kama mwanamke mweusi , akijaribu kupita kati ya laini ya kujiwakilisha na pia kuhisi kana kwamba anawakilisha kundi kubwa la watu. ''Kiwango cha makosa yako ni kidogo mno'' , alisema. ''Kuna kile kiwango ambacho hatuwezi kuthibitisha upendeleo walio nao dhidi yetu''. Hata wakati wanawake weusi wanaposhinda taji la malkia mweusi , bi Taveras alisema kwamba hawakupata pongezi waliohitaji kupewa. ''Watu wangesema kwamba alishinda taji lake kwa kuwa ni mtu mweusi. Walitumia rangi yangu kuwa silaha dhidi yangu''. Bi Barber alihisi ukosoaji kama huo , akisema kwamba ni matusi kwa sababu inamaanisha hatuwezi kufaulu kutokana na uwezo wetu ama kwasababu sisi ndio tulio na uwezo mkubwa wa kufuzu. Wakati bi Taveras alipokuwa akishindana kuwa malkia wa urembo wa kwa kwanza mweusi kushiriki katika taji la malkia wa Massachussets katika historia ya taji hilo, hadi familia yake ilikuwa na wasiwasi. ''Baadhi ya watu wa familia yangu walisema: Ni lini utasalimu amri? Hawajawahi kuchagua msichana kama wewe''. Na baadaye kulikuwa na matamshi ya kibaguzi ya moja kwa moja , hususan kutoka kwa watu mitanadoni . wanawake wote walitumia maeneo kama 'tumbili' ili kukosoa kushiriki kwao. Licha ya changamoto ambazo zinawakumba wanawake weusi katika mashindano ya malkia wa urembo , wanawake wote wawili wanafurahia kuhusu mataji yanayomilikiwa na wanawake weusi na wana matumaini katika siku za usoni. ''Tupo katika wakati ambapo shindano hilo linabadilika na hicho ni kitu ambacho kinawafanya watu wengi kutohisi vyema, lakini inawafanya watu kama mimi kusherehekea'' , alisema bi Barber. ''Sio kuhusu wanawake weusi pekee na mashindano ya malkia wa urembo'' , alisema, lakini pia kila kundi ambalo halikuwakilishwa vyema. ''Ninasubiri kuona malkia wa urembo wa Miss Universe aliyenona ama malkia wa urembo wa Miss Universe aliyevalia hijab''. Bi Taveras anakubali na kutumaa kwamba mabadiliko hayo pia yatawasaidia wanawake wasioshiriki shindano hilo. ''Kila siku nasikia vijana na wanawake wakizungumzia kuhusu jinsi walivyonona , ama hawapendi sura zao ama pua'', alisema. ''Natumai hilo litawatia moyo wengi''."	https://www.bbc.com/swahili/habari-50755023
health	Virusi vya corona: Wajawazito wanakufa huku wagonjwa wakipigania oksijeni	"Uchunguzi uliofanywa na BBC kwa wiki kadhaa katika hospitali ambazo ni chafu nchini Afrika Kusini umebaini mapungufu kadhaa ya kimfumo na kuonyesha namna madaktari na wauguzi wanavyopitia kipindi kigumu kukabiliana na ugonjwa wa Covid-19 huku mfumo wa afya ukikaribia kuporomoka. Huku wahudumu muhimu wa afya wakiwa  kwenye mgomo ama wameambukizwa virusi vya corona mashariki mwa Cape, wauguzi wanalazimika kufanya kazi ya usafi, madaktari wa upasuaji wanaosha wenyewe nguo za hospitali. Pia kuna taarifa za kushtua kuwa watoto wanaokaribia kuzaliwa wanakufa kwa sababu ya msongamano na ukosefu wa wahuduma kwenye wodi za wamama wajawazito. Huku madaktari, jumuiya za usimamizi ukikabiliana na ukosefu wa raslimali, daktari mmoja mwandamizi alielezea hali hiyo kama kuporomoka kabisa kwa mfumo wa kiafya kwa sababu ya ufisadi huku mwingine akizungumzia kuathirika vibaya kwa taasisi, idara ya afya imefilisika na mfumo huo sasa hivi unapitia changamoto kubwa licha ya kwamba umekosa usimamizi wowote wa kimkakati. Hilo limejitokeza wakati tu ambapo Afrika Kusini ambayo ilikuwa imechukua hatua za kukabiliana na ugonjwa wa corona kwa miezi kadhaa iliyopita zilizolemaza hata shughuli za kiuchumi - sasa hivi maambukizi yanaendelea kuongezeka kote nchini humo na kupelekea Rais Cyril Ramaphosa kutoa onyo kwamba ni jukumu la kila mmoja kukabiliana na janga hilo. Mfumo wa afya unaoyumba hasa katika mji wa Bandari wa Elizabeth, ulizua maswali kuhusu maafisa husika waliokuwa wanawajibika. ""Kuna hofu kubwa, uchovu wa kiakili na hata kihisia.Tunashirikiana na wafanyakazi kidogo sana hata kabla ya ugonjwa wa Covid-19 na sasa hivi tumepungua kwa asilimia 30 zaidi,"" amesema Dkt John Black. ""Huduma zimeanza kuporomoka kipindi hiki kigumu.  Ugonjwa wa Covid umeweka wazi mapungufu yote ya mfumo. Unafanya kuwe na migogoro mingi,"" alisema, akithibitisha taarifa kwamba wagonjwa wamekuwa wakipigania oksijeni katika vyumba vya wagongwa katika Hospitali ya Livingstone Bandari ya Elizabeth. Dkt. Black - mmoja kati ya wataalamu wawili tu wa magonjwa ya kuambukiza katika eneo hilo leye idadi ya watu karibia milioni saba - alikuwa ni daktari pekee katika Bandari ya Elizabeth aliyekubali kuzungumza na BBC kwa kurekodiwa lakini wauguzi wengine kadhaa na madaktari walizungumza kwa masharti ya kutotambuliwa, wakihofia kwamba huenda wakapoteza kazi zao iwapo watajulikana. Hospitali ya Livingstone -iliyotengwa kwa wagonjwa wa Covid-19 - madaktari na wauguzi wanaelezea matukio yanayoendelea kama vita, yaani damu na uchafu vyote vikiwa sakafuni, ukosefu vifaa vya kujikinga, upungufu wa oksijeni, upungufu mkubwa wa magari ya kubeba wagonjwa (ambulansi), ukosefu wa mashine za kusaidia kupumua na wagonjwa kulala chini kwa kutandika magazeti. Pia panya nao wamejaa kwenye jalala la hospitali lenye taka nyekundu katika sehemu iliyowazi. ""Madaktari wanajitahidi kufanya upasuaji ambao ni wa dharura, kupangapanga, kusugua sakafu, kushirikiana na muuguzi mmoja au wawili. Wasimamizi wa kike wa wauguzi wanaosha nguo za hospitali,"" daktari mmoja ameandika kupitia barua pepe. ""Kila siku huwa ninakuja kufanya kazi kwa hofu,"" amesema muuguzi mwandamizi ambaye tu ndio amemaliza zamu yake. ""Maambukizi yanazidi kuongezeka. Kila wakati huwa kunatokea migogoro. Kuna wanawake wengi ambao ni wajawazito katika wodi zote,"" amesema muuguzi mwingine. Madaktari kadhaa wamesema wafanyakazi wamepata mfadhaiko kutokana na tukio la hivi karibuni ambapo chumba cha kujifungulia katika Bandari ya Elizabeth hospitali ya Dora Nginza kilizidiwa na wagonjwa kiasi kwamba kina mama kadhaa na watoto wachanga walikufa. ""Binafsi nilihusika na kuzalisha watoto wawili waliokuwa wamekufa tumboni na najua kuna wengine wengi. Hii si kawaida. Kuona kina mama na watoto kadhaa wamekufa kwa wiki moja katika hospitali moja haikubaliki,"" amesema mmoja wa madaktari. Walishawishika kwamba vifo hivyo ni kutokana na upungufu wa wafanyakazi ambao umesababisha wanawake wengi wajawazito kusubiri kwa siku kadhaa kupata huduma, wakati mwingine hata wanalala tu kwenye ushoroba wa hospitali wakisubiri kufanyiwa upasuaji wa dharura. Wahudumu wengine wa afya wenye taarifa za kinachoendelea kwenye wadi wamethibitsha taarifa za kutokea kwa vifo vingi vya watoto ambao bado hawajazaliwa wiki za hivi karibuni. Mgogoro huo wa afya pia umeripotiwa na gazeti la Daily Maverick la Afrika Kusini na vyombo vingine vya eneo  na kusemekana kwamba kumechangiwa na ukosefu wa usimamizi mzuri ambao umefanya idara mbalimbali kushirikiana wenyewe kwa wenyewe na kutumia ugonjwa wa Covid-19 kama fursa ya kutoa maliliko yao kuhusu kile kilichotokea"", kulingana na afisa mmoja. Hospitali ya Livingstone imekuwa bila afisa mkuu au timu ya usimamizi kwa mwaka mmoja na nusu baada ya timu iliyokuwepo kufutwa kazi kwa madai ya ufisadi. ""Kwa muda sasa tumekosa kiongozi,"" amesema Dkt Black akilalamikia ukosefu wa uongozi thabiti kutuliza migogoro inayoendelea kutibuka katika idara mbalimbali hospitalini hususan na wenyeji. Jumuiya za wafanyakazi Afrika Kusini zimekuwa zikionyesha utendakazi wake katika Bandari ya Elizabeth wakati wa janga hili. Wafanyakazi wanaohusika na kuosha nguo, kufanya usafi, na wauguzi wengine wote wamewahi kugoma kwa nyakati tofauti tofauti. Hatua ya kufungwa ghafla kwa kliniki ndogo ndogo kumefanya wagonjwa wengi kuelekea kwenye hospitali kubwa tatu na kusababisha kuzidiwa na wagonjwa. ""Tumeshuhudia Jumuiya za wafanyakazi zikifunga hospitali moja baada ya nyingine. Kila wakati mfanyakazi mmoja au mgonjwa anapothibitishwa kuambikizwa virusi vya corona, wafanyakazi wote wanagoma. Huku malalamiko ya miungano yote hiyo ikitolewa, hakuna kinachotokea… kwa hadi wiki mbili,"" daktari mmoja amelalamika. 'Hatuwezi kuweka maisha ya wauguzi hatarini' Maafisa wa muungano wa wafanyakazi wamekuwa wakitetea wanachama wao. ""Sio kweli kwamba tunatumia janga hili kujinufaisha,"" amesema Khaya Sodidi, katibu wa muungano wa wauguzi. ""Wauguzi wetu wamezidiwa, kulazimika kusafisha sakafu au kupika kwasababu hakuna wafanyakazi. Hatuwezi kuweka maisha ya wauguzi hatarini. Pia wao ni binadamu."" Aidha, madaktari kadhaa wametetea uamuzi wao wa kushiriki mgomo na kusema kwamba hatua iliyochukuliwa na wahudumu wa afya sio tu ni kwa sababu ya ugonjwa a Covid-19 lakini pia wamenyanyaswa kwa miaka mingi. Mwingine amekosoa hatua ya kufunga kliniki kwasababu ya kutokea kwa maambukizi ya mtu mmoja au wawili na kusema kuwa hatua hiyo haikustahili. Makubaliano ya pamoja miongoni mwa miungano na wahudumu wa afya ni kwamba mgogoro wa sasa wa kiafya ni matokeo ya moja kwa moja ya athari ambazo zimekuwepo kwa miaka mingi za usimamizi mbaya, wizara ya afya kutengewa pesa kidogo na ufisadi. Athari zinatofautiana lakini hospitali ya Livingstone sasa hivi inakabiliana na janga ikiwa na theluthi moja tu ya wafanyakazi. ""Tuna historia ya tatizo la ukosefu wa wafanyakazi, ukosefu wa uongozi, ufisadi, na mengine mengi. Huduma za afya zimekuwa zikikumbana na changamoto hizi kwa miaka 10. Sasa mfumo umeporomoka,"" amesema Cole Cameron kutoka wakfu wa Igazi, shirika la eneo la afya lisilo la kiserikali."	https://www.bbc.com/swahili/habari-53433362
business	Fahamu mafanikio ya hifadhi ya mto Mara	Sherehe za  siku  ya kuhifadhi mto Mara ambazo hufanyika kila mwaka na sasa ikiwa ni mara ya tisa,tangu kuanza kusherehekea siku hii, leo zinafanyika katika kaunti za Narok  na Bomet nchini Kenya. Ujumbe mkuu wa mwaka huu ikiwa ”uhifadhi wa ikolojia ya Mara- mafanikio yetu ya pamoja”. Mto mara ndicho kivukio cha wanyama aina ya nyumbu kati ya taifa la Kenya na Tanzania na ndiyo sababu kuu ya sherehe hizi kufanyika katika mataifa haya mawili. Sherehe za mwaka jana zilifanyika Tanzania. David Ole Sankok ambaye mbunge mteule na mkazi wa Narok, ameeleza umuhimu wa kusherehekea Mara Day alipozungumza na mwandishi wa BBC Leonard Mubali.	https://www.bbc.com/swahili/habari-54157493
politics	Je, Rais Kenyatta atamteua nani kuwa mrithi wake mwaka wa 2022?..	"Ikiwa kuna swala ambalo linatawala mazungumzo na siasa za Kenya ni suala la atakayemrithi Rais Uhuru Kenyatta baada ya uchaguzi wa mwaka wa 2022. Hili linatokana na uhusiano kati ya Rais Kenyatta na naibu wake, William Ruto, ambao umekuwa ukidorora tangu Machi, 2018 wakati Rais Kenyatta alipoanza kushirikiana na kiongozi wa upinzani nchini Kenya, Raila odinga. Tofauti kati ya Rais Kenyatta na naibu wake, William Ruto, zimekuwa zikiendelea kuonekana hadharani. Huku Rais Kenyatta akishikilia kuzingatia shughuli za kimaendeleo, naibu wake amekuwa akijipigia upatu na kuzuru maeneo mbali mbali kujitayarisha kwa uchaguzi wa mwaka wa 2022. Hali hii imewafanya wawili hawa waliokuwa marafiki wa karibu kisiasa tangu walipochaguliwa mwaka wa 2013 kila mmoja kuonekana kuchukua mkondo tofauti. Tofauti hizi, zimepelekea Rais Kenyatta kuchukua hatua kadhaa ambazo zinaonyesha kuwa amebadili nia kumhusu naibu wake kuwa mrithi kwenye uchaguzi wa mwaka wa 2022. Ushirikiano kati ya Rais Kenyatta na Raila Odinga umepelekea Bwana Ruto kuonekana kutengwa kwenye shughuli za serikali na hata za chama tawala cha Jubilee. Kwa upande mwingine, Rais Kenyatta ameonekana kuhusiana zaidi na Raila Odinga kwenye siasa, shughuli rasmi na katika bunge la Kenya ambapo vyama vyao sasa vinashirikiana wazi wazi. Itakumbukwa kwamba miezi kadhaa iliyopita, Rais Kenyatta alichukua usimamizi dhabiti wa bunge la kitaifa na lile la seneti ambapo kwa sasa mabunge haya hayana upande wa upinzani. Naibu wa Spika wa bunge la seneti, kiongozi wa wengi na kamati zake zimefanyiwa mabadiliko makubwa. Hali hii imekumba bunge la kitaifa ambapo kiongozi wa wengi na naibu wake na kamati zake pia zimefanyiwa mchujo. Tofauti hizi zimepelekea mabadiliko kwenye uongozi wa seneti na bunge la kitaifa ambapo wandani wa naibu rais William Ruto wameondolewa.  Miezi ya hivi karibuni, kumekuwepo na tofauti ambapo zimejitokeza hadharani kati ya rais na naibu wake jambo ambalo limewafanya wengi kushuku kwamba huenda William Ruto asiwe kwenye mahesabu ya Rais Kenyatta kuhusiana na uchaguzi wa mwaka wa 2022 pamoja na atakayekuwa mrithi wake baada ya kuhudumu kwa miaka 10 kama katiba ya Kenya inavyoruhusu. Mgogoro na uhusiano baina ya Rais Kenyatta na naibu wake huenda ukachacha zaidi kufuatia kutolewa kwa ripoti ya marekebisho ya katiba BBI. Bwana Ruto anatofautiana na Rais kuhusiana na jambo hili. Ruto anasema kwamba hakuna dharura katika kuifanyia marekebisho katiba ya Kenya na kwamba fikra ya kutaka kuipanua serikali hasa katika ngazi na nyadhifa za juu kupitia kwa marekebisho haya ni jambo lisilofaa. Kwa sasa, wengi nchini Kenya wanaamini kwamba Ruto amekasirishwa na kuvunjwa moyo baada ya kugundua kwamba Rais Kenyatta huenda asimuunge mkono katika uchaguzi wa 2022. Kutokana na tofauti hizi, ni bayana kwamba wandani wa karibu wa Rais Kenyatta na viongozi wa chama cha Jubilee wamekuwa wakijikuna vichwa kuhusu uteuzi wa atakayefaa kumrithi ambaye ataweza kukubalika na Wakenya baada ya kupendekezwa. Huku mchakato wa BBI ukiwa umeanza na ripoti yenyewe kupokelewa na Rais Kenyatta na Raila Odinga, kuna uwezekano kwamba atakayemrithi Rais Kenyatta anaweza kupendekezwa kupitia mchakato huu na kuweza, na hatimaye, kuchukua hatamu za kuongoza Kenya. Hata hivyo, hali hii ya mrithi wa Rais Kenyatta itategemea hatma ya mchakato wa BBI. Kwanza kabisa, kuna kikundi ambacho kinajumuisha kinara wa chama cha ODM ambaye pia ni kiongozi wa upinzani nchini Kenya, Raila Odinga, mwenyekiti wa Kanu Gideon Moi, ambaye chama chake kimeingia kwenye makubaliano na chama Jubilee, kiongozi wa chama cha ANC, Musalia Mudavadi na kinara wa Wiper, Kalonzo Musyoka. Tayari kuna ripoti ambazo zinaonyesha kwamba kati ya viongozi hawa, ndipo kuliko na wale watakaochuana na kuongoza Kenya baada ya uchaguzi wa mwaka wa 2022. Kwa umbali, mpango wa kumrithi Rais Uhuru Kenyatta unaonekana kuwa mpango wa muda mrefu ambao unaendelezwa hadi kwenye uchaguzi wa mwaka wa 2027. Chini ya mpango huu wa kisiasa ambao yamkini ni fiche lakini unaonekana kwenye shughuli zinazoendelea za kisiasa, viongozi wanaofanya kazi kwa karibu na Rais Kenyatta wanataka kuwa na muundo wa serikali ambao utakuwa na Rais wa nchi, waziri mkuu, manaibu wawili wa waziri mkuu na naibu wa rais. Nafasi nyingine ambazo zinasemekana kuwa katika mpango huu wa wandani wa rais ni maspika wa mabunge ye seneti na lile la kitaifa. Hata hivyo, mpango huu utaanza kubainika zaidi baada ya mchakato wa BBI na kura ya maoni nchini Kenya. Hii ndio sababu ya sheria kuhusu kura ya maoni kuwasilishwa bungeni ili iweze kushughulikia masuala haya yote. Pili, kuna Raila Odinga ambaye ndiye mshirika wa karibu wa Rais Kenyatta katika mchakato wa BBI na ndiye walianzisha naye safari nzima ya BBI. Yamkini jinsi siasa zinavyokwenda, duru zinaarifu kwamba Raila Odinga yuko kifua mbele kumrithi Rais Kenyatta ""kama daraja la muda"" kabla ya kutoa nafasi kwa ""anayefaa"" katika uchaguzi utakaofuata kwa sababu, kwa sasa, mwanasiasa huyo hana uungwaji mkono wa kutosha kitaifa. Nafasi hii ya miaka mitano itampa nafasi ya kujijenga kisiasa. Orodha ya wanasiasa wanafikiriwa zaidi kwenye mpango huu ni pamoja na seneta wa Baringo Gideon Moi (Kanu), Bwana Kalonzo Musyoka (Wiper) na Bwana Musalia Mudavadi (ANC). Wiki mbili zilizopita, mwanasiasa  Peter Kenneth aliongoza kundi la wazee wa jamii ya Wakikuyu kukutana na Raila Odinga nyumbani kwake, Bondo. Mkutano huu ulionekana kama njia mojawapo ya kuleta jamii za Agikuyu na Luo pamoja, jamii ambazo zimekuwa na uhasama wa kisiasa tangu Kenya kujipatia uhuru. Mipango inaendelea kufanyika kwa wazee wa jamii ya Luo kutembelea eneo la Mlima Kenya kuendelea kujenga uhusiano huo wa kisiasa na kijamii. Jambo hili linaonyesha taswira ya mambo. Hata ingawa kiongozi wa upinzani Raila Odinga anaonekana kuwa mbele kwenye kinyanganyiro cha kuwania urais kwa sababu ya kuwa mmoja wa waanzilishi wa BBI pamoja na Rais Kenyatta, duru nyingine zinaarifu pia kwamba kuna makundi mengine yenye ushawishi mkubwa serikalini wasiompendelea. Hata hivyo, bwana Odinga ana sifa ambazo zinamweka kipuaumbele kwenye kinyanganyiro cha mwaka wa 2022 kwa sababu ya umri, raslimali za kuwezesha kampeini ya urais na sifa zake nzuri za kufanya kampeini kambambe za kitaifa. Ikiwa mpango huu wa kisiasa utaafiki, Bwana Odinga atawania urais, Bwana Gidoen Moi awe naibu wake huku Bwana Kalonzo au Bwana Mudavadi akiwa mmoja wa manaibu. Mpango mbadala ni kutokuwepo kabisa kwa Uhuru Kenyatta kwenye mahesabu haya, na ambapo, Gideon Moi atawania urais ili kugawanya kura za eneo la bonde la ufa na William Ruto, huku Raila Odinga akiwa waziri Mkuu. Hali hii itamwacha Bwana Kalonzo Musyoka na kiongozi mwingine kutoka magharibi mwa Kenya wakichukua naibu wa waziri mkuu kwani makamu wa rais itabidi afikiriwe kutoka kwenye eneo la Mlima Kenya. Aidha, kuna mpango mbadala wa kumhusisha kiongozi kutoka magharibi mwa Kenya-hasa Bwana Mudavadi - awanie Urais, mwanasiasa kutoka eneo la Mlima Kenya awe naibu wake, huku Bwana Odinga akiwa Waziri Mkuu na Gideon Moi na Bwana Kalonzo Musyoka wakiwa manaibu. Aidha, kuna mpango wa kumhusisha mtu mashuhuri kutoka sehemu za pwani ya Kenya ili kupewa nafasi kubwa ya kitaifa, kama spika wa seneti ama bunge la kitaifa. Hata hivyo, kufikia sasa, haijabainika wazi mipango ya kisiasa itakavyokwenda maana Bwana Musyoka na Mwana Mudavadi wote wanashikilia kwamba watawania urais mwaka wa 2022 huku Raila Odinga akieleza kwamba ataeleza mpango wake wazi baada ya kura ya maamuzi. ""Wanafikiria kwa sababu Uhuru anaondoka uongozini na kwenda nyumbani mwaka wa 2022, hatakuwa na nguvu zozote kuhusu ni nini kitatokea kwenye siasa za Kenya. Ninawaambia kwamba wakati mwafaka ukifika, nitakuwa na cha kusema,"" Rais Kenyatta alisema kwenye mkutano wa kisiasa  mjini Nyeri, mnamo Novemba, 2018. Kuna masuala mbali mbali ambayo Rais Kenyatta atazingatia kuhusiana na ni mwaniaji yupi ambaye atamuunga mkono kwenye uchaguzi wa mwaka wa 2022 pamoja na ""uungwaji mkono mkubwa wa kisiasa kwa sababu hataki kuwa kwenye mchezo wa pata potea na mipango yake na kukumbukwa visivyo."" Kwa vyovyote vile, ni wazi kwamba Rais Kenyatta atakuwa na ushawishi mkubwa kuhusu atakayemrithi baada ya uchaguzi wa mwaka wa 2022. Hili ni bayana zaidi kwa sababu Raila Odinga ambaye wanashirikiana kwa sasa chini ya mwavuli wa BBI amekuwa kwenye siasa za Kenya kwa muda mrefu na anawazia zaidi pia jinsi atakavyokumbukwa, jinsi ilivyo kwa Rais Uhuru Kenyatta mwenyewe ambaye atakuwa akiondoka uongozini baada ya miaka 10. Kinachojitokeza wazi sasa ni kuwa Rais Kenyatta ameanza kuonyesha mpango kuhusu atakayemrithi kwenye uchaguzi wa mwaka wa 2022 ambao, yamkini, inavyokwenda kwa sasa, haumhusishi William Ruto. Mpango unaoendelea wa kuwa na ushirikiano wa vyama vikuu vikiwemo Jubilee, Wiper, ANC, CCM na labda Ford-K na vingine ni moja kati ya mikakati yenye lengo la kuhakikisha kuwa Rais Kenyatta anapata nafasi mwafaka kumteua  mrithi wake apendavyo."	https://www.bbc.com/swahili/54768451
sports	Tetesi kubwa tano za soka Ulaya jioni hii (06.09.2022)	"Beki wa kati wa United Eric Bailly amependekeza kuwa United ilikuwachagua  wachezaji kulingana na iwapo walikuwa waingereza  badala ya talanta yao kabla ya Erik ten Hag kuwasili. Beki huyo alijiunga na klabu ya Ufaransa ya Marseille kwa mkataba wa mkopo wa msimu mmoja mwezi uliopita na tayari amedokeza kwamba maisha yake ya Old Trafford  tayari yamefika mwisho Jamie Carragher amezidisha madai kwamba Lisandro Martinez anaweza kuteseka katikati ya safu ya ulinzi ya Manchester United na kusema kwamba hataki kucheza pamoja na Muargentina huyo. Martinez alianza kazi yake na  Mashetani Wekundu kwa kusuasua lakini tayari amewavutia  mashabiki wengi wakati wa ushindi wa Erik ten Hag hivi majuzi. Mlinda lango wa Chelsea Edouard Mendy amekataa ofa ya mkataba mpya. Mchezaji huyo mwenye umri wa miaka 30 alihamia Stamford Bridge miaka miwili iliyopita na kujiimarisha haraka kama nambari 1 wa klabu baada ya kusajiliwa kwake kupendekezwa na gwiji wa klabu Petr Cech. Mendy alicheza jukumu muhimu katika ushindi wa Chelsea wa Ligi ya Mabingwa chini ya Thomas Tuchel na alikuwa sehemu ya timu ya Senegal ambayo ilishinda Kombe la Mataifa ya Afrika mapema mwaka huu. Pierre-Emerick Aubameyang anaweza kucheza mechi yake ya kwanza tangu katika mchezo wa ufunguzi wa Kundi E wa Ligi ya Mabingwa wa Chelsea dhidi ya Dinamo Zagreb siku ya Jumanne. Mkufunzi wa Blues Thomas Tuchel anasema mchezaji wake mpya ""amealikwa kuthibitisha uhakika"" baada ya kuhama kutoka Barcelona kwa ada ya pauni milioni 10.3 siku ya mwisho ya uhamisho. Aubameyang atahitaji kucheza akiwa amevalia barakoa baada ya kupata jeraha la taya wakati wa wizi mkali nyumbani kwake wiki iliyopita. Alicheza kwa dakika nane pekee kwa Barca msimu huu. Nahodha wa Tottenham, Hugo Lloris, ambaye anaamini mabadiliko ya Tottenham chini ya Antonio Conte yatawaweka katika nafasi nzuri wakijiimarisha kuelekea kushinda kombe la kwanza katika kipindi cha miaka 14. Kipa huyo alisema: ""Bado naitafuta [taji]. Ninaamini kwamba tunaweza kufanikisha hilo. ""Itahitaji juhudi kubwa, kazi kubwa, nahisi tunaenda katika mwelekeo sahihi, lakini tunajua kuna vilabu vingi vya ushindani huko England na Ulaya, ndio maana tunapaswa kupiga hatua kwa hatua."	https://www.bbc.com/swahili/articles/c28rwg47exno
technology	Marekani 'yashambulia mifumo ya Kompyuta ya silaha za Iran'	Marekani imeanzisha mashambulizi ya mtandao kwenye mifumo ya silaha za Iran siku ya Alhamisi wakati Rais wa Marekani Donald Trump alipoachana na mashambulizi ya anga, Ripoti nchini Marekani zimeeleza. Mashambulizi hayo ya mtandaoni yameharibu mifumo ya kompyuta inayodhibiti roketi na mitambo ya kurushia makombora, limeeleza gazeti la Washington Post. Tukio hilo ni kulipiza kisasi tukio la kushambuliwa kwa ndege yake isiyo na rubani pia mashambulizi dhidi ya meli za mafuta ambazo Iran imedaiwa na Marekani kuziteketeza,New York Times imeeleza. Marekani pia imeweka vikwazo ambavyo rais Trump ameeleza kuwa ''vikubwa''. Ndege za Kimataifa 'zaepuka' anga la Iran Ni nini kinachoendelea kati ya Iran na Marekani? Trump aionya Iran juu ya ‘maangamizi’ vita vitakapotokea Amesema vikwazo vilikua vinahitajika kuizuia Iran kutengeneza silaha za nyukilia na vikwazo vya kiuchumi vitaendelea mpaka pale Tehran itakapobadili uelekeo. Mvutano kati ya Marekani na Iran ulijitokeza tangu Marekani ilipojiondoa kwenye mkataba wa nyukilia wa mwaka 2015 kati ya Iran na mataifa yenye nguvu duniani na kuiwekea vikwazo vilivyotikisa uchumi wa Iran. Juma lililopita, Iran ilisema itaongeza viwango vilivyowekwa kwenye mkataba ule kuhusu mradi wa nyukilia. Trump alisema hataki vita na Iran, lakini alionya kuwa Iran itakabiliwa na ''uharibifu'' ikiwa mzozo utatokea. Mashambulizi yalipangwa kwa majuma kadhaa, vyanzo vimeviambia vyombo vya habari nchini Marekani  ikaelezwa kuwa ni njia ya kulipa kisasi mashambulizi ya mabomu dhidi ya meli za mafuta kwenye Ghuba ya Oman. Mashambulizi haya yamelenga mifumo ya silaha zinazotumiwa na majeshi ya nchi hiyo, yaliyoshambulia ndege isiyo na rubani ya rubani siku ya Alhamisi juma lililopita. Kwa pamoja Washington Post na AP zimeeleza kuwa mashambulizi ya mtandao yameharibu mifumo.New York Times limesema ililenga kuzima mifumo hiyo kwa muda. Siku ya Jumamosi duru za kiusalama za Marekani zilionya kuwa Iran ina mpango wa kufanya mashambulizi ya mtandaoni pia dhidi ya Marekani. Chrostopher Krebs, Mkurugenzi shirika la usalama na miundombinu ya kiusalama nchini Marekani amesema ''hila za mashambulizi'' zinaelekezwa na utawala wa Iran na mawakala wake dhidi ya viwanda vya Marekani na mashirika ya kiserikali. Iran pia imekuwa ikijaribu kudukua mifumo ya meli za kijeshi za Marekani, Washington Post limeripoti. Hajasema chochote kuhusu ripoti za mashambulizi ya mitandaoni.Siku ya Ijumaa alisema ameacha mashambulizi ya anga dhidi ya Iran kwa sababu aliambiwa kuwa raia 150 watapoteza maisha. Siku ya Jumamosi alisema alikua na mazungumzo ya wazi na raia wa Iran. ''kama Iran inataka kuwa taifa linalostawi...ni sawa kwangu, ''Trump alisema. ''Lakini hawatafikia hilo kama wanafikiri kuwa katika kipindi cha miaka mitano au sita watakuwa na silaha za nyukilia. ''Tuifanye Iran kuwa nzuri tena,'' aliongeza, akirejea kampeni yake ya mwaka 2016 wakati wa uchaguzi wa urais. Vikwazo hivyo ni vipi? Ununuzi wa noti za Marekani unaofanywa na Iran. Biashara ya dhahabu na vyuma vingine Graphite, aluminium, chuma, mkaa na programu zinazotumiwa katika sekta ya viwanda Ubadilishanaji wa fedha unaohusishwa na sarafu ya Iran Vitendo vinavyohusishwa na ulipaji madeni ya Iran Sekta ya magari ya Iran Vikwazo hivyo viliathiri uchumi wa nchi hiyo- kwa sababu ililenga sekta yake kuu wa mafuta, na benki. Vikwazo vilizuia makampuni ya Marekani kufanya biashara na Iran, lakini pia makampuni ya kigeni au nchi kufanya biashara na Iran. Hali hii ilifanya kuwe na upungufu wa bidhaa zinazoingia nchini Iran kutoka nje.	https://www.bbc.com/swahili/habari-48735618
politics	Matokeo ya uchaguzi Marekani 2020: Fahamu kile Trump anachoweza kujishughulisha nacho baada ya kuondoka Ikulu	"Donald Trump ataendelea kusalia madarakani hadi Januari 20, pale atakapokabidhi madaraka kwa anayemrithi na kuingia kwenye orodha ya waliokuwa marais. Sasa je kipi kinafuata baada ya kufunga ukurasa wa urais? Jimmy Carter alianza kuegemea kwenye shughuli za misaada ya kibinadamu huku George W Bush akigeukia masuala ya upakaji rangi. Lakini Trump hajawahi kuwa mwanasiasa anayeshikilia utamaduni wa waliomtangulia. ""Donald Trump ameenda kinyume na desturi nyingi za marais,"" amesema Tim Calkins, Profesa wa masuala ya biashara chuo kikuu cha Northwestern Kellogg. ""Hakuna dalili yoyote ya kutuwezesha kufikiria kuwa Donald Trump atachukua hatua kama ya marais waliotangulia."" Mengine yanayoweza kutokea ni yapi? Anaweza kugombea tena urais. Huenda isiwe mwisho wa azma ya kisiasa ya Bwana Trump - anaweza kuwania muhula wa pili wakati wowote. Cleveland ndio rais pekee aliyeondoka Ikulu na kurejea miaka minne baadaye, alikuwa rais mwaka 1885 na kurejea tena mwaka 1893. Katiba ya Marekani inaonesha kuwa ""hakuna atakayeweza kuchaguliwa tena kwenye ofisi ya rais zaidi ya mara mbili"", lakini hakuna kinachohitajika kwa mtu mwenye msimamo mkali. Waliokuwa wafanyakazi wake wamesema kuwa Bwana Trump huenda akataka kufanya hivyo. ""Huenda akaingia kwenye orodha ya ambao wanawania urais 2024,"" aliyekuwa mkuu wa wafanyakazi, Mick Mulvaney, alisema hivyo hivi karibuni. Bwana Trump bila shaka anapenda mikutano ya kampeni na alipata kura milioni 71.5 ambazo zinaonesha anaungwa mkono kisiasa na raia wengi tu wa Marekani. Pia kumekuwa na uvumi kuwa huenda kijana mkubwa wa rais wa sasa Donald Trump Jr, akawa na nia ya kugombea nafasi hiyo ya juu zaidi. Kurejea tena kwenye ulingo wa biashara Kabla ya kuingia kwenye siasa, Bwana Trump alikuwa mfanyabiashara maarufu wa majengo, nyota katika kipindi cha televisheni na pia alikuwa nembo au balozi wa biashara zake. Huenda akaamua kuanzia pale alipoachia miaka minne iliyopita na kujitosa kwenye ulimwengu wa kibiashara. Trump ana mali katika maeneo ya Mumbai, Istanbul na Ufilipino - bila kusahau Washington DC na uwanja wa gofu nchini Marekani, Uingereza, Dubai na Indonesia. Ikiwa atachagua kufuata njia hiyo, basi kufikia Januari, Donald Trump atakuwa na shughuli nyingi za kujishughulisha nazo. Kuwa tajiri wa vyombo vya habari Rais Trump sio mgeni kwenye televisheni hasa baada ya kuwa maarufu kwenye kipindi cha moja kw moja. Hivyobasi kumekuwa na uvumi kuwa huenda akataka kujihusisha na vyombo vya habari ama kwa kuzindua kituo chake cha runinga au kushirikiana na kituo kimoja. ""Bila shaka atakuwa na wafuasi wa kutosha,"" anasema Henry Schafer, makamu rais wa kampuni ya Q Scores. Marupurupu ya kustaafu kama rais Pia Trump atalipwa pesa za uzeeni kama aliyekuwa rais wa marekani - na marupurupu mengine mengi tu baada ya kuondoka madarakani. Pia waliokuwa marais hupewa ulinzi katika kipindi chote cha maisha yao, wanapata mafao ya kiafya na mengineo. Na Bwana Trump ambaye sasa hivi ana umri wa miaka 74 huenda akaamua kustaafu. Anaweza pia kutumia muda wake wa ziada kupumzika katika uwanja wa gofu uliopo Florida. Lakini Profesa Calkins anasema kwa mtazamo wake haoni kama ataamua kutumia muda mwingi kufanya mambo yake kimya kimya kwasababu kwa kipindi kirefu amekuwa akiangaziwa na vyombo vya habari. ""Sifa za Donald Trump kama yeye sioni zikibadilika na nafkiria tutaendelea kuona Trump kama nembo yak wake mwenyewe aliyoitengeneza tayari duniani,"" anasema. Oktoba, Bwana Trump alisema kuwa ikiwa atashindwa kwenye uchaguzi atahisi vibaya mno kiasi cha hata ""huenda akaondoka nchini humo""."	https://www.bbc.com/swahili/54905827
health	Mauaji ya Kimbari Rwanda: Jinsi mafunzo ya sanaa yanavyowaponya wajane wa mauaji hayo	Wajane wa mauaji ya kimbari ya Rwanda wamekuwa wakipokea  mafunzo ya sanaa ya michezo ya kijihami  ikiwemo mchezo wa  yoga kama njia ya kupona kutokana na majeraha waliyo nayo kwa miaka mingi kufuatia kupoteza wapendwa wao katika mauaji hayo. Chini ya mradi uliopewa jina la ‘’ Martial Arts  for  justice’’ au michezo ya kujihami kwa ajili ya haki , ulioanzishwa na Master Dean  raia wa Canada anayeshikilia mkanda mweusi katika Taekwondo,wakufunzi wenyeji   hutoa mafunzo  ya michezo ya kujihami  ikiwemo Yoga kwa wanawake walio na umri zaidi ya 60   kama tiba ya kuponya vidonda visivyoonekana. Waliomaliza mafunzo hayo wanasema yaliwasaidia sana kimwili na kiakili.	https://www.bbc.com/swahili/habari-58866890
technology	Mzozo wa Facebook na Google Australia unahusu nini?	"Mzozo kuhusu sheria itakayozilazimu kampuni kubwa za teknolojia, Facebook na Google kulipia maudhui ya habari nchini Australia inafuatiliwa kwa karibu kote duniani. Sheria hiyo ambayo itakuwa ya kwanza duniani inalenga kutatua suala la makampuni ya teknolojia ya Marekani kukosesha vyombo vya habari mapato yanayotokana na matangazo ya biashara. Ikiidhinishwa, sheria hiyo itaathiri pakubwa makampuni ya teknolojia duniani na jinsi ya kupata habari mtandaoni. Lakini  makampuni ya teknolojia yameonekana kusalimu amri, baada ya Facebook kudhibiti maudhui ya habari nchini Australia. Huenda unajiuliza mzozo huu ulifikaje hapa, lakini kwa muda mrefu kumekuwa wasiwasi kuhusu jinsi kampuni za teknolojia zinavyotawala soko   la biashara dhidi ya mashirika ya habari. Google ni maarufu sana nchini Australia na imetajwa na serikali kuwa bidhaa muhimu, ikizingatiwa jinsi inavyokabiliwa na ushindani mdogo. Na mitandao ya kijamii ikiwa cha kikuu cha habari . Kwa mujibu wa Ripoti ya Taasisi ya Reuters ya Habari za Dijitali 2020, asilimia 52 ya Waaustralia wanatumia mitandao ya kijamii kama chanzo cha habari. Facebook iliorodheshwa ya kwanza kama chanzo cha habari katika mitandao ya kijamii ikifuatiwa na YouTube na Facebook Messenger. Mwaka 2018, Serikali ya Australia kupitia asasi inayodhibiti masuala ya mawasiliano ilizindua uchunguzi juu ya athari za ushindani wa Google na Facebook dhidi ya mashirika ya habari na biashara. Uchunguzi huo uliofanywa na Tume ya kudhibiti ushindani wa kibiashara nchini Australia ulibaini ukosefu wa usawa wa uwezo kati ya mashirika ya ya kiteknolojia na mashirika ya habari. Kutokana na hilo, Tume hiyo ilipendekeza kubuniwa kwa kanuni za maadili ambayo ilisema itasaidia kuleta usawa. Mwezi Julai mwaka uliyopita, serikali ya Australia ilizindua rasimu ya sheria ya habari itakayowezesha kubuniwa kwa kanuni hizo, na kuzuo hofu huenda Facebook na Google zikaondoa huduma zao nchini humo. Rasimu hiyo inazitaka makampuni ya teknolojia kulipia maudhui, ingawa haielezi ni nini inafaa kulipiwa. Sheria hiyo huenda ikaziwezesha mashirika ya habari kwa pamoja kushauriana na mashirika ya teknolojia ni maudhui ya aina gani itakayotumiwa na mashirika hayo hata watumiaji wakitafuta. Wasipokubaliana, suala hilo litaamuliwa na mamlaka ya mawasiliano ya Australia na ile ya vyombo vya habari. Watakaokiuka sheria hiyo huenda wakatozwa faini ya hadi dola milioni saba kwa kila kosa au asilimia 10 ya mapato kampuni hiyo nchini humo. Serikali inasema kanuni hiyo ya maadili kwanza itazilenga Google na Facebook, lakini itapanuliwa ili kutajumuisha kampuni nyingine za teknolojia. Serikali inahoji kuwa kampuni kubwa za teknolojia zinastahili kulipa vyombo vya habari ""haki"" yao kutokana juhudi zao. Pia imeongezea kusema msaada wa kifedha unahitajika kutolewa kwa mashirika ya habari ya Australia kwasababu vyombo imara vya habari ni muhimu kwa demokrasia."	https://www.bbc.com/swahili/habari-56125139
religion	Wafahamu Wahispania waliovuka bahari ya Pasifiki kupitia njia ya wanaume watatu wenye hekima	"Ilikuwa ni nyota iliyowasadikiza kwamba hatimaye wamepata kile walichokuwa wamekitafuta mara nyingi sana. Lilikuwa eneo la Ophir, ambapo, kulingana na Biblia, ndio sehemu kubwa ya mawe ya thamani, fedha, pembe za ndovu, msandali na tani za dhahabu zilitoka ambazo Mfalme Sulemani (974-937 BC) aliweza kutimiza ahadi ya Mungu. kwa Daudi: ya kujenga hekalu la kuweka sanduku la Agano. Katika kufuatia hilo, wanaume 150 walisafiri kwa meli mbili, moja yao iitwayo ""Los reyes,"" kutoka bandari ya Callao nchini Peru. Ilikuwa Novemba 19, 1567, na msafara huo ulijitosa kusini mwa hahari ya Pasifiki, eneo ambalo halikuwa limegunduliwa. Walianza kukadiria kwamba baada ya kusafiri karibu maili  2,000 wangefika mahali wanakoenda, lakini ni hadi waliposafiri zaidi ya umbali huo mara tatu ndipo, Jumamosi, Februari 7 ya mwaka mpya, ndipo waliona mahali pazuri. Walikuwa wamesafiri siku 81, lakini wangesubiri nyingine mbili kwa sababu hawakupata mahali pa kutia nanga hadi siku Jumatatu. ""Kisiwa kilizungukwa na kina kirefu na ungeweza kuingia tu kupitia mlango wa bahari. Kulingana na [Kapteni Álvaro de] Mendaña, wakati huo nyota ilionekana ambayo ilionyesha njia ya kusonga mbele,"" msomi na mwanafilolojia Juan aliiambia BBC. Je, ni uthibitisho gani bora zaidi kwamba walikuwa wamefika kwenye kisiwa cha Mfalme Sulemani na Mamajusi kuliko kuona nyota yenye kung'aa kama ile iliyowaongoza Melchior, Gaspari na Baltasar kwenye safari yao  kwenda Bethlehemu? Ingawa haiko eneo sahihi, Ophir ya kibiblia inaonekana mara kadhaa katika kitabu kitakatifu. Kwa hiyo kwa Wazungu hakukuwa na shaka kwamba ilikuwepo, na kwa kila uchunguzi mpya tumaini la kuipata lilizaliwa upya. Baada ya kukosa Afrika, ndoto hiyo ilihamia magharibi, na kugundua kuwa kuna walimwengu wengine upande huo. ""Christopher Columbus alidhani aliipata kwenye Hispaniola, na mengine yote yalikuwa kufuata baada ya Columbus,"" anasema Gil. Lakini kufikia katikati ya karne ya 16 uvumi ulikuwa pia ukienea kwamba katika Pasifiki, karibu na ufuo wa Milki ya Inca ya kale, kulikuwa na visiwa vyenye utajiri mwingi, ambavyo ilikisiwa kuwa vile vya Kibiblia vya Mfalme Sulemani. Hii ilichanganywa na nadharia ya Pedro Sarmiento de Gamboa (1532-1592), askari na baharia wa Uhispania, ambaye aliamini kuwa jamii hii iliyoendelea sana na tajiri haikuwa asili ya Peru lakini ilitoka nchi iliyokuwa magharibi ambayo wavumbuzi hawakuweza kuipata kwa sababu walikuwa wamefuata upepo na mawimbio yaliyokuwa mbali sana kaskazini. Mawazo yake yalimshawishi Don Lope García de Castro, ambaye aliunga mkono wazo la safari ya uchunguzi, lakini alitaka mpwa wake, Álvaro de Mendaña de Neira, 25, kuiongoza, huku Sarmiento akiwa wa pili katika uongozi . Hivi ndivyo msafara ulivyoanza, ambao ulienda kutafuta kile kilichopotea kwa muda mrefu katika bahari ambayo haijawahi kuvukwa. Na kisiwa walichofika kiliitwa Santa Isabel de la Estrella, jina la muongoza safari na nyota ambayo  iliwaongoza. Licha ya ishara nzuri, kukaa kwenye kisiwa hicho ilikuwa ngumu sana hivi kwamba miezi mitatu baadaye, baada ya kutengeneza meli, wafanyakazi walipiga kura ya kurudi Peru. Ingawa walifika wakiwa na hadithi za eneo la kigeni ambalo hadi wakati huo halikuwa linajulikana kwa watu wa nchi yao, hawakuleta utajiri uliotamaniwa, kwa hivyo Mendaña alisifiwa kidogo kwa kile kilichochukuliwa kuwa safari iliyofeli. Lakini hilo halikupunguza hamu ya kurudia safari hiyo, ila tu aliporudi, Gil anasema, ""alikuta nafasi ya mjomba wake ilikuwa imechukuliwa na Makamu Don Francisco de Toledo, ambaye alikuwa hawelewani. ""Kufikia wakati huo, Mendaña alikuwa mzee na hangeweza kujilazimisha kwa wanaume wake,"" asema Gil, ambaye alihariri kitabu ""In demand of the King Solomon"", kitabu ambacho kina masimulizi ya safari tatu zilizofanywa visiwani wakati huo. Zaidi ya kumbukumbu, ambayo inazungumzia kwa kina safari,  mwendo, kasi na ajali  mengine ripoti ya kile kilichotokea. Sauti kuu ni ya Pedro Fernández de Quirós, ambaye alikuwa rubani katika msafara wa pili wa Mendaña, 1595-1596, ambaye dhamira yake ilikuwa ni kuanzisha koloni katika visiwa vya Solomon, hivyo meli hizo nne zilibeba wanaume, wanawake na watoto 378 ( akiwemo mke wa Mendaña na wanafamilia wengine). Hatimaye, ugonjwa wa homa ulichukua maisha ya Mendaña, na amri ya meli ikaanguka kwa Quirós. Lakini si kwa muda mrefu. ""Wakazi wa kisiwa hicho, ambao walikuwa wajasiri sana, walikuwa wakiwapa Wahispania mengi ya kufanya. Hapo awali walifurahi sana kuwaona Wahispania, lakini walipogundua wanataka kubaki walipinga wazo hilo."" Quirós, licha ya kila kitu, alitaka kukabaki, ""lakini ilionekana kuwa haiwezekani kwa watu wake, kwa hiyo wakamfungia ndani ya chumba chake na kuchukua meli kurudi Acapulco."" ""Meli zingine zilikwenda Nueva Guinea na Manila, chini ya amri ya mke wa Mendaña, Isabel Barreto, ambaye alikuwa amerithi jina la mapema mkuu wa safari ya baharini, ambaye mapema alikuwa na serikali ya nchi alizoziteka) "" . Mnamo 1605 Quirós alifanikiwa kupata mfalme wa Uhispania kufadhili msafara mwingine, wakati huu kwa madhumuni ya kutafuta na kuteka Terra Australis , bara ambalo kulingana na mwanafalsafa wa Ugiriki Aristotle, linapaswa kuwepo kwa sababu Dunia ilipaswa kuwa na usawa. Katika safari hii aliandamana na mwandishi mwingine wa ripoti zilizojumuishwa  ""In demand of the island of King Solomon"": Diego de Prado, ambaye, kama bara waliloenda kutafuta, anapingana na toleo la Quirós. ""Wao ni mahusiano mawili tofauti sana: Prado ni mwazi na mwenye furaha zaidi. Kwa mara ya kwanza, unaweza kusikia Wahispania na watu wa kiasili wakicheka kwa sauti kubwa , kitu cha ajabu kwa sababu kwa ujumla katika mahusiano ya Kihispania, machache  sana husemwa kuhusu hisia. ""Gil anasema. ""Anasema kwamba baada ya chifu wa watu wa asili wa Nueva kuona jinsi Wahispania walivyoua nguruwe, alijaribu kuwaiga, lakini badala ya kupiga risasi, alichofanya ni kelele: boom! Na watu wote wa asili wakaanza kucheka. ""Katika tukio jingine, Wahispania walikuwa wakijiandaa kwa sababu walidhani wenyeji wa eneo hilo wangewavamia ghafla waliona ndege fulani wakinyanyuka na hawakuweza kujizuia kucheka walipoona kundi la ndege limewatisha"". Ingawa wazo lilikuwa kusafiri kusini, katika kutafuta bara hilo la kusini, ""Quirós alipofikia digrii ishirini ya latitudo ya kusini, alikata tamaa."" ""Alikuwa mtu wa ajabu sana; huwezi kuona kwa nini hakuendelea na msafara alioahidi. Na katika hadithi yake, Diego de Prado anasema kwamba wakati huo: 'Kusini unaweza kuona mawingu matatu makubwa sana, mawili kati ya mawingu yalikuwa meupe na moja leusi."" ""Bila shaka,"" Gil anasisitiza, ""Watu Watatu Wenye Hekima: wawili weupe na mmoja mweusi."""	https://www.bbc.com/swahili/habari-59947733
sports	Tetesi za soka Ulaya Jumapili 20.02.2022: Sterling, Azpilicueta, Dalot, Carvalho, Ronaldo, Bielsa, Morata	"Manchester City wako tayari kufanya mazungumzo ya kandarasi na mchezaji wa kimataifa wa Uingereza Raheem Sterling mwishoni mwa msimu huu - lakini wanaweza kuamua kumuuza mshambuliaji huyo mwenye umri wa miaka 27 ikiwa hatakubali mkataba mpya.(Times via City Xtra)  Chelsea wamemwambia Cesar Azpilicueta kwamba watamsubiri mchezaji huyo mwenye umri wa miaka 32 kuamua hatma yake iko wapi. Beki huyo wa Uhispania amepewa mkataba wa miaka miwili na chaguo la kuongeza msimu mwingine kutoka Barcelona. (Fabrizio Romano) Beki wa Ureno Diogo Dalot, 22, yuko tayari kurefusha muda wake wa kusalia Manchester United, na kuacha mustakabali wa beki wa kulia wa Uingereza Aaron Wan-Bissaka, 24, katika shaka kubwa.  (Star)  Hata hivyo, Fiorentina wanadaiwa kumtaka Dalot lakini watalazimika kumshawishi beki huyo wa pembeni kupunguza mshahara wake ili kufanikisha uhamisho huo.  (La Nazione via Sportwitness)  Manchester United wanaweza kuteka nyara jaribio la Liverpool ya kumsajili winga wa zamani wa England wa Chini ya umri wa  miaka 18 Fabio Carvalho, 19, kutoka Fulham katika msimu wa joto wakati mkataba wake utamalizika. (Star)  Manchester United pia haitamzuia  fowadi wa Ureno Cristiano Ronaldo ikiwa mchezaji huyo mwenye umri wa miaka 37 atataka kuondoka mwishoni mwa msimu.  (Mirror) Meneja wa Leeds United Marcelo Bielsa, 66, anatazamiwa kuondoka katika klabu hiyo msimu wa joto baada ya kusema kuwa haiwezekani kushindana katika Ligi ya Premia bila kujitolea kabisa.(Mirror)  Arsenal wanavutiwa na mshambuliaji wa Uhispania Alvaro Morata, 29, huku Atletico Madrid wakiwa tayari kumuuza. The Gunners wanaweza kukabiliana na ushindani kutoka kwa Juventus, ambapo Morata yuko kwa mkopo kutoka upande wa La Liga.  (Tuttomercato - in Italian)  The Gunners pia wanafanya ukaguzi wa muda kuhusu uwezekano wa kumnunua kiungo wa kati wa Napoli na Uhispania Fabian Ruiz, 25. (Mirror)  Kiungo wa kati wa Chelsea na Italia Jorginho, 30, anasema alikuwa karibu kujiunga na Manchester City kabla ya kuhama kutoka Napoli hadi Stamford Bridge, na bado ana matarajio ya kucheza chini ya Pep Guardiola. (Express)  Kiungo wa kati wa Everton na Ivory Coast Jean-Philippe Gbamin, 26, anawindwa na CSKA Moscow na anaweza kuondoka kwa mkataba wa mkopo kwani timu zinazoshiriki Ligi Kuu ya Urusi bado zinaweza kufanya uhamisho hadi Februari 22.  (Liverpool Echo)  Baba ya mshambuliaji wa Borussia Dortmund na Norway Erling Braut Haaland, nyota wa zamani wa Leeds na Manchester City Alf-Inge Haaland, anatekeleza jukumu kubwa katika udalali wa hatua ijayo ya mchezaji huyo mwenye umri wa miaka 21. (Mirror)  Chelsea wameelekeza macho yao kwa mlinzi wa Real Madrid na Brazil Eder Militao na wameomba kukutana na mchezaji huyo mwenye umri wa miaka 24 ili kujadili uwezekano wa kuhamia Stamford Bridge.(Marca - in Spanish)  Kiungo wa kati wa Tottenham Rodrigo Bentancur, 24, anasema wachezaji wenzake wa Uruguay Luis Suarez na Edinson Cavani walimsaidia kutimiza ""ndoto"" yake ya kuhamia Ligi ya Premia.  (Sky Sports)"	https://www.bbc.com/swahili/60452484
entertainment	Miss World: Sheria zinawazuia akinamama kushiriki ni za 'kibaguzi '	"''Masharti ya kuingia katika mashindano ya Mrembo wa Dunia yana ubaguzi …hakuna nafasi yake katika karne hii ya 21'' Mrembo Veronika Didusenko mwenye umri wa miaka 24, alishinda taji la mrembo wa Ukraine (Miss Ukraine) mwaka 2018 lakini alinyang'anywa taji hilo pale waandaaji walipogundua kuwa ni mama. Sheria za shindano zinapiga marufuku mrembo yoyote kushiriki katika mashindano yatakayoruhusu kushiriki katika mashindano ya mrembo wa dunia kama wakiwa na watoto. Na sasa Veronika, ambaye ana mtoto mwenye umri wa miaka 5, ameamua kuchukua hatua za kisheria kwa waandaji wa mashindano hayo kuhusu sheria zao. ''Nataka niwabadilishe, na kuwapa changamoto. Nataka nihakikishe sheria  za kushiriki mashindano ya urembo wa dunia zibadilike na zilingane sawa sawa na wakati huu.'' Aliiambia Radio  1 Newsbeat. ''Nataka niwaweke sawa kutokana kwa maisha ya sasa na kuangalia maisha halisi ya wanake kwa nyanza hizi, na kutambua kuwa wanaweza kufanya kazi na vile vile mambo mengine nje ya kazi.'' Veronika anadai aliamua kushiriki Taji la ''Miss Ukraine'' kukuza kituo chake cha kusaidia watu na alishangaa alipopewa ushindi wa shindano hilo. Angeenda kuiwakilisha nchi yake katika mashindano ya urembo wa dunia lakini siku nne baadae alinyang'anywa taji hilo. '' Ilikuwa ni jambo la aibu na la kufedhehesha kwangu,'' alisema. ''Nilijisikia vibaya kwasababu sio mimi peke yangu ninayofanyiwa haya, ni kitu ambacho wanawake wengi duniani wanakabaliana nacho, ambao labda wanataka kushiriki lakini hawaruhusiwi kushiriki kwasababu tu wana watoto.'' Veronika amekubali kuiona shetia hiyo kwenye fomu ya kuomba kushiriki, lakini alishauriwa kushiriki na waandaji hao. ''Kwanini mwanamke akataliwe kushiriki kwasababu tu ni mama? Haitii maanani kabisa'' ''Kuwa mama haileti madhara yanayomzuia mshiriki kufanya kazi au kuwa mwanamitindo au kufanya kazi  zangu.'' ''Kwahiyo sheria  hizo hazikuleta maana yoyote kwangu.'' Mwenyekiti na mkurugenzi mkuu wa shirika la ''Miss World'' Julia Morley, aliulizwa kuhusu sheria hiyo katika mahojiano mwaka jana. ''Unapojaribu shirika la kimataifa likubaliane na wewe, inabidi uangalie kila mtu na wanapiga kura kulinagana na yale yaliyoruhusiwa.'' Aliiambia Good Morning Britain. ''Chochote ninacho hisi mimi au unachohisihisi umoja wa ulaya  ni kitu kingine kabisa kulingana na kile sehemu zingine za dunia wanazo kubaliana nayo, inabidi waangalie sheria zao za kidini na mambo mengine kadhaa.'' ''Kama unanielewa vizuri hatuna hisia zetu pekee, inabidi tuzingatie na hisisa za wengine. Kwahiyo tunalolifanya sisi ni kutafuta usawa kwa pande zote mbili.'' Ndani ya mwaka 2014, kiongozi wa shindano la urembo nchini Uingereza lijulikanalo kama 'Miss England competition'  Angie Beasley, alisema itakuwa ngumu sana kwa washindi kugawanya muda wao kwa kazii hii ya urembo na kuwa mama. Akizungumza na kituo cha habari cha ITV Bi Angie alisema ''Kitendo cha mama kusafiri sehemu mbali mbali duniani akisaidia vituo vya kutoa misaada kwa watoto kwa mwaka mmoja, ni jambo halimtendei haki mtoto pamoja na familia nzima.'' ''Inaleta matatizo pale linapokuja swala la nani atamlea mtoto au watoto wa mama yule aliyeshinda.'' Lakini Veronika anasema mtoto wake yupo vizuri kwasababu smekuwa akisafiri nae kwaajili ya kazi zake. ''Ameona nchi nyingi sana kwa umri wake. Kwa mwangalio wangu naona ni mtoto ambaye anauwezo wa kufikiri mkubwa kuliko watoto wengine.'' ''Kwahiyo 'Miss World' kusema wanahofia kuhusu mtoto...Ni jambo la kipuuzi sana kwangu'' Veronika anasema anatumaini kuwa kitendo cha yeye kuchukua hatua ya kisheria kutawafanya 'Miss World' kubadilisha sheria hiyo. Shindano hilo linaanza mwaka huu mjini London tarehe 14 Disemba. Anawakilishwa na mwanasheria wa kutetea haki za kibinadamu Ravi Naik ambaye anadai chini ya sheria ya haki swa ya mwaka 2010, sheria hiyo ya kuingilia shindano hilo ni ya ubaguzi. ''Nataka 'Miss World' ibadilishe sheria zake kufanya mashindano haya kuwa wazi kwa watu wote'' amesema  Veronika. ''Kwasababu mashindano yanayoruhusu mtu yoyote kushiriki yanaweza kusaidia ubaguzi wa kijinsia, na kutengeneza nafasi za kazi kwa washiriki na kuweza kuwainua wanawake. ''Kwa mfano, nyumba za mitindo nyingi huruhusu wanawake wajawazito, wanawake wenye umbo kubwa na warembo wa umri wowote, kwa ajili ya hafla zao za mitindo. ''Kwahiyo mashindano ya warembo yanahitaji  kufuata uongozi wao na kuwasherekea wanawake wote kwa usawa.'' Mashindano ya ulimbwende nchini Tanzania mwaka 2014 yaliingia dosari la namna hiyohiyo kwa madai ya udanganyifu wa kuwa na mtoto na hivyo kuvuliwa taji la Tanzania kwa mwaka huo. Bi Basila Mwanukuzi ambaye aliwahi kuwa Mlimbwende wa Tanzania 1998 na sasa ni muandaaji wa mashindano hayo hakutaka kuzungumzia suala hilo la kuwa kile kilichotokea Ukraine kiliwahi kutokea nchini mwake, ""sikuwa kiongozi wakati huo hivyo sijui chochote, "" Aliongeza kusema kuwa , ''Tunafahamu kwamba kila mashindano yanakuwa na sheria na kanuni na taratibu zake ambazo kila mshiriki anatakiwa kuzifuata na katika dunia hii vitu vinasheria zake.'' ''Inafahamika wazi kuwa hata sisi hapa Tanzania tunafuata vigezo vya mashindani ya Miss World, kwa sababu Miss Tanzania iwapo hatatimiza vigezo basi akifika mbele ataondolewa, kisheria inatakiwa usidanganye kwa sababu mwisho wa siku ukweli utajulikana.'' Hata hivyo bi Basila ameona kuwa madai kuwa  kumuondoa mama katika mashindano ya Mlimbwende wa Dunia kwa kigezo kuwa ana mtoto ni uonevu na ubaguzi ni jambo sahihi. ''Mimi kama mama na nina watoto, ukishakua mama unafanya majukumu ya mama... Miss anakua na majukumu mengi, anazunguka duniani. Ni vigumu sana kupata muda wa kumlea mtoto. Vigezo vikiwekwa vinakua na sababu zake na ni lazima vifuatwe"", Basila anasema. Newsbeat imewasiliana na shirika la miss world, kuona kama wanalolote la kuzungumza kuhusu swala hili."	https://www.bbc.com/swahili/50629240
sports	Christine Mboma: Mwanariadha wa Namibia aliyeshinda medali ya fedha mita 200	"""Mbio bora katika maisha yangu "" - hivyo ndivyo Christine Mboma alivyoelezea ushindi wake jijini Tokyo Japan 2020 baada ya kuwa mwanamke wa kwanza nchini Namibia kusimama katika jukwaa la medali la Olimpiki. Baada ya kulishindia taifa lake medali miaka 25 baadaye, kijana huyo alijishindia medali ya fedha katika mbio fupi za mita 200, akimaliza nyuma ya bingwa mara tano wa michezo ya Olimpiki kutoka Jamaica Elaine Thompson Herah. Muda wake wa dakika 21 na sekunde 81 ndio uliokuwa bora zaidi kuwahi kushindwa na mwanamke chini ya umri wa miaka 20. Baadaye aliibuka mshindi katika mbio za Diamond league mita 200 mwezi Septemba mjini Zurich, ambapo muda wake wa dakika 21 .sekunde 78 ulivunja rekodi nyengine ya dunia na rekodi mpya ya Afrika. Mwanariadha huyo mwenye umri wa miaka 18 alianza kulenga mbio za mita 200 mapema mwaka huu, baada ya kuzuiliwa kushiriki katika mbio za mita 400 na shirika la riadha duniani kutokana na kumiliki homoni nyingi za kiume."	https://www.bbc.com/swahili/habari-59546276
sports	Wafahamu baadhi ya wachezaji nyota waliokamilisha uhamisho wa kujiunga na vilabu vipya	Chelsea imemsajili mshambuliaji Pierre-Emerick Aubameyang kwa mkataba wa £10.3m kutoka Barcelona na kiungo wa Juventus Denis Zakaria kwa mkopo. Mshambulizi wa Gabon Aubameyang, 33, alifunga mabao 13 katika mechi 24 akiwa na Barca baada ya kujiunga na klabu hiyo ya Uhispania mwezi Februari akitokea Arsenal.  Msimu huu The Blues pia wameleta wachezaji tisa akiwemo beki wa Leicester Mfaransa Wesley Fofana kwa ada ya £70m, mshambuliaji wa Uingereza Raheem Sterling kutoka Manchester City kwa £50m, beki wa Senegal Kalidou Koulibaly kutoka Napoli kwa £34m, kiungo wa Uingereza Carney. Chukwuemeka kutoka Aston Villa kwa £20m, beki wa kushoto wa Uhispania Marc Cucurella kutoka Brighton kwa £62m. Everton ilisajili wachezaji kadhaa wa kati, huku mchezaji wa kimataifa wa Senegal Idrissa Gueye  akijiunga tena na The Toffees kutoka Paris St-Germain na James Garner akihama kutoka Manchester United. Liverpool pia iliongeza kiungo kwenye kikosi huku mchezaji wa kimataifa wa Brazil Arthur Melo  akijiunga kwa mkopo wa msimu mzima kutoka Juventus. Leicester ilimsajili beki wa kati wa Ubelgiji Wout Faes kutoka klabu ya Ufaransa ya Reims kwa mkataba wa miaka mitano kuchukua nafasi ya Wesley Fofana, aliyejiunga na Chelsea kwa takriban £70m Jumatano. Nottingham Forest ilisajili wachezaji watatu kutengeneza nyuso mpya 21 msimu huu wa joto, huku beki Loic Bade akiwa wa mwisho kuwasili kwa mkopo kutoka Rennes. Beki wa kushoto Marcos Alonso ameondoka Chelsea kwa makubaliano na anatarajiwa kusaini na Barcelona. Chelsea wana chaguo la kumsajili Zakaria kwa mkataba wa kudumu. Mchezaji huyo wa kimataifa wa Uswizi mwenye umri wa miaka 25 alijiunga na Juve tu kutoka Borussia Monchengladbach mwezi Januari. Fulham wamekamilisha usajili wa Willian kwa uhamisho wa bure, Carlos Vinicius kwa mkataba wa kudumu, pamoja na Dan James na Layvin Kurzawa kwa mkopo wa muda mrefu wa msimu. Waliowasili wanaongeza idadi ya manunuzi yaliyofanywa na klabu hiyo ya Ligi Kuu msimu huu hadi 11. Usajili wao wa mwisho kwenye dirisha hilo ulikuwa wa nyota wa  Wales James kutoka Leeds. Mchezaji huyo mwenye umri wa miaka 24 Manchester United imemsajili winga wa Brazil Antony kutoka Ajax kwa ada ya awali ya euro 95m (£82m). Mkataba huo, unaojumuisha uwezekano wa euro 5m (£4.3m) za nyongeza, ni usajili wa nne ghali zaidi katika historia ya Premier League. Mchezaji huyo mwenye umri wa miaka 22 amesaini mkataba hadi 2027, na chaguo la mwaka wa ziada. Beki wa Uhispania Hector Bellerin amekubali kurejea Barcelona kwa uhamisho wa bure  kutoka Arsenal. Mchezaji huyo mwenye umri wa miaka 27, ambaye aliichezea The Gunners michezo 239, atapewa kandarasi katika klabu yake ya utotoni hadi Juni 2023. Beki wa pembeni wa Barca, Sergino Dest, anayedaiwa kuwindwa na Manchester United, amejiunga na AC Milan ya Italia kwa mkopo kwa muda wote uliosalia.	https://www.bbc.com/swahili/articles/cp94n8y3y08o
business	Kinamama Tanzania wanavyowaosha watu miguu kujikimu kimaisha	Msimu wa mvua maeneo mbalimbaili ya Afrika mashariki umekuja na adhabu kwa baadhi ya watu huku wengine wakiona fursa. Nchini Tanzania baadhi ya kina mama wameanza biashara ya kuosha watu miguu pindi wanapotoka sokoni kama sehemu ya kujipatia kipato. Biashara hii imeshamiri hasa wakati huu mvua na ikichangiwa na miundombinu mibovu ya masoko inayosababisha matope mengi.	https://www.bbc.com/swahili/habari-51527623
religion	Evelyn Joshua: Mfahamu mke wa marehemu TB Joshua ambaye amerithi nafasi ya mumewe kama kiongozi wa kanisa lake	Evelyn Joshua amekuwa kiongozi wa moja ya makanisa yenye ushawishi zaidi ya kiinjili, lakini mwanamke huyo mwenye umri wa miaka 52 anakabiliwa na changamoto ya kuendeleza aliyoyaacha marehemu mumewe. Kifo cha ghafla cha TB Joshua kilichotokea mwezi Juni akiwa na umri wa miaka 57 kiliibua mapambano ya kumrithi ambayo yamechukua miezi kadhaa kuyatatua. Lakini malango makubwa ya kanisa lake la Synagogue Church of All Nations (SCOAN) katika mji mkuu wa Nigeria yamefunguliwa tena kuwapokea waumini kwa mara ya kwanza baada ya kufungwa kwa miezi mitano. Baada ya kifo cha mume wake Evelyn alimuomboleza kwa kuandika ujumbe huu; ''Kumpoteza mpendwa wako sio rahisi, iwe ghafla au kwa kifo kilichotarajiwa inaumiza kila mara. Kifo kinaweza kusambaratisha maisha yetu. Ndio maana ni muhimu  kuwaendelea kuwa na  Mungu. Yeye pekee ndiye anayeweza kupunguza maumivu yetu na kutufariji katika nyakati hizi. Kimbilia kwake'. Nabii Evelyn Joshua ni mke wa TB Joshua, Mhubiri wa televisheni tajiri na mwanzilishi wa kanisa la Synagogue, Church of All Nations. Alizaliwa tarehe 17 Disemba 1968 katika eneo la  Okala Okpumo, Jimbo la Delta  nchini , Nigeria, kwa wazazi wake Bwana  na  Bibi  Nicholas Akobundo. Evelyn Joshua alianza masomo yake katika Shule ya Msingi ya  St Emecheta iliyopo katika mji wa  Ezi,  katika jimbo la Delta nchini  Nigeria. Mwaka 1977, alihamia katika mji wa Lagos na kuendelea na masomo yake katika shule ya msingi ya  Orile na baadaye akaendelea na masomo ya sekondari. Alipohitimu, alipata fursa ya kufanya kazi katika  kampuni ya  Nigerian Distilleries  Ota, iliyopo katika jimbo la Ogun. Evelyn Joshua amekuwa Muhimiri katika maisha ya mumewe na huduma yake ya kanisa. Japo alionekana nadra sana kando ya mumewe wakati wa mahubiri ya mikusanyiko ya watu , Bi Evelyn ndiye Mkuu wa pili wa Kanisa la The Synagogue, Church of All Nations, na anasemekana amechangia pakubwa  katika shughuli za  huduma na maendeleo ya  kanisa hilo. Evelyn Joshua anaaminiwa kuwa ndiye mtu wa pili mwenye ushawishi zaidi katika kanisa la Synagogue baada ya mume wake. Mara kwa mara amekuwa akikutana na kuwapa ushauri nasaha watu binafsi ambao hawakuweza kukutana na TB Joshua. Pia huhubiri kanisani. Evelyne alikutana na Temitope Balogun Joshua wakati alipokuwa katika kazi zake na baadaye akawa mtu maarufu. Manamo mwaka  1990, Evelyn alisafiri katika eneo la Egbe kumtembelea dada yake, wakati alipokuwa huko alikutana na mchungaji   TB Joshua, ambaye alimzidi umri wa miaka miatano. Alikuwa amekwenda kukutana naye kwa ajili ya kupata ushauri nasaha na muongozo wa kiroho , na mkutano wao ambao ulidumu kwa muda wa dakika arobaini na tano, ulikua chanzo cha safari yao ya ndoa. Kulingana na marehemu nabii TB Joshua, kukutana na mke wake kulipangwa na Mungu, na alimuomba amuoe siku hiyo hiyo. Evelyn alikuwa na hofu juu ya ombi la ndoa ambayo haijui, licha ya kwamba alisema ndio, na wakaoana kwa miaka 30  kabla ya kufariki kwa Muinjilisti huyo tarehe 5 Juni, 2021. Ndoa yao inasemekana kukabiliwa na misukosuko na changamoto kutokana na tofauti za tamaduni zao, lakini waliweza kuzishinda changamoto hizo na kuendelea na maisha yao ya ndoa. Ndoa ya Mchungaji TB Joshua na Evelyn Joshua ilizaa matunda, kwani waliweza kubarikiwa na watoto watatu, wawili miongoni mwao wakiwa maarufu. Kulingana na Bi Evelyne TB Joshua, mume wake, hakujali sana suala la jinsia ya watoto wake licha ya kwamba watoto wa kiume huangaliwa kwa namna ya kipekee katika utamaduni wa jamii yake. Serah Joshua Serah, mwanae mkubwa kati ya mabinti zake watatu, ni muhitimu wa mafunzo ya sheria katika Chuo Kikuu cha masuala ya kiuchumi  London School of Economics na kwa sasa anasomea Shahada yake ya  uzamifu (PhD). Alisajiliwa katika baraza la mawakili nchini Nigeria kama mwanasheria anayefanya kazi hiyo mwezi Disemba 2015. Serah aliolewa na mwanaume wa Kitanzania mjini Arusha mwaka 2021. Mwanae Promise pia ni mwanafunzi wa Chuo Kikuu cha London School of Economics akisomea masomo ya mahusiano ya kimataifa na siasa . Promise kwa sasa anasomea Shahada ya uzamili. Mtoto wa mwisho mdogo kati ya watoto wa Evelyne hafahamiki, kwani hakuna taarifa zinazomuhusu.	https://www.bbc.com/swahili/habari-59373971
sports	T﻿etesi za soka Ulaya Jumapili 20.11.2022	Chelsea itamfuatilia nyota wa Everton na England Jordan Pickford kwenye Kombe la Dunia huku mmiliki Todd Boehly akitafuta mlinda mlango mpya. (Sun on Sunday) Mchezaji kinda wa Manchester United Alejandro Garnacho yuko mbioni kuongezewa mshahara mnono. Winga huyo wa Argentina mwenye umri wa miaka 18 anatarajiwa kulipwa £50,000 kwa wiki. (Star) Chelsea wako tayari kwa fursa iwapo Manchester United itatekeleza mpango wao wa kukatisha mkataba wa mshambuliaji wa Ureno Cristiano Ronaldo, 37. (Sunday Mirror). Kiungo wa kati wa Brighton na Scotland Billy Gilmour yuko tayari kuhamia klabu moja ya Ulaya kwa mkopo baada ya kukosa nafasi ya kucheza tangu ajiunge na klabu hiyo ya pwani ya kusini. (Sun on Sunday) Chelsea wanafikiria kumnunua winga wa Aston Villa, Mjamaika Leon Bailey, 25, ambaye ni rafiki mkubwa wa kiungo Raheem Sterling. (Mail on Sunday) Baba yake na nyota wa Brazil, Endrick anadai kuwa ni klabu moja tu ya Ulaya ambayo imefungua rasmi mazungumzo na Palmeiras kuhusu mshambuliaji huyo mwenye umri wa miaka 16 ingawa hawezi kuhama hadi atakapofikisha umri wa miaka 18. (90Min). Mshambulizi wa Paris St-Germain Lionel Messi, 35, anaweza kuungana na kocha wake wa zamani Pep Guardiola katika klabu ya Manchester City ikiwa atashindwa kutwaa Kombe la Dunia  linaloanza leo akiwa na Argentina. (El Nacional) Meneja wa Liverpool Jurgen Klopp amefichua kwamba aliondoka Borussia Dortmund mapema kuliko ilivyopangwa ili kuisaidia klabu hiyo ya Ujerumani kumpata Thomas Tuchel kama mrithi wake. (Mirror) Kiungo wa kati wa Manchester City, Bernardo Silva amesisitiza kuwa kutoelewana kwa Cristiano Ronaldo na Manchester United sio kikwazo katika kampeni ya Ureno ya Kombe la Dunia. (Guardian) Mkufunzi wa zamani wa Paris St-Germain Mauricio Pochettino ansema kwamba mshambuliaji Mfaransa Kylian Mbappe, 23, alitaka kuondoka katika klabu hiyo msimu uliopita ili kujiunga na Real Madrid. (Mirror) Takriban maskauti 35 wa Manchester United kutoka duniani kote wamekutana mjini Manchester kaika mfululizo wa mikutano ya usajili ili kuwa na mbinu ya pamoja zaidi katika usajili. (Football Insider) Liverpool wamepata msukumo katika kumsaka kiungo wa kati wa Borussia Dortmund Jude Bellingham huku kukiwa na ripoti kwamba wapinzani wao Real Madrid wana kikomo cha juu cha bei ya mchezaji huyo wa kimataifa wa England mwenye umri wa miaka 19. (Liverpool Echo) Kiungo wa kati wa Leeds na Poland Mateusz Klich, 33, ana raha Elland Road na anatazamiwa kuondoka katika klabu hiyo mwezi Januari. (Give Me Sport) Bosi mpya wa Wolves Julen Lopetegui anataka kuleta timu yake ya kuajiri kabla ya dirisha la Januari. (Football Insider)	https://www.bbc.com/swahili/articles/c2e9ny36pp2o
technology	Faustin: 'Nilidukuliwa kwenye mawasiliano ya WhatsApp sasa nina hofu kuhusu maisha yangu'	Mwezi Aprili, Faustin Rukundo alipokea simu ya ajabu ya WhatsApp kutoka kwenye namba ambayo hakuitambua. Alipokea lakini laini ya simu ilikuwa kimya kisha ikakatika. Alijaribu kuipiga lakini haikupokelewa. Bila kujua , simu yake ilikua imeathirika. Akiwa raia wa Rwanda aliyepata hifadhi uhamishoni Leeds, Bwana Rukundo tayari alikuwa tayari na wasiwasi. alitafuta namba ile mtandaoni na kugundua kuwa simu ile ilitoka Sweden. Ni ajabu, alifikiria, lakini muda mfupi tu alisahau kuhusu tukio hilo. Kisha namba ile ilipiga tena kwa mara nyingine tena hakuna aliyepokea. Pia kulikua na namba ambazo ziliita na hazikupokelewa namba ambazo hakuzitambua pia na akaanza kuhofia usalama wa familia yake, hivyo akanunua simu mpya. Ndani ya siku moja, namba isiyojulikana ilipiga tena. ''Nilijaribu kupokea ikakatwa kabla sijasikia sauti ya aliyepiga,'' Bwana Rukundo aliiambia BBC. ''Kila nilipojaribu kupiga, hakuna aliyepokea. Nikabaini kuwa kuna kitu hakiko sawa nilipoona baadhi ya taarifa faili zangu zinapotea kwenye simu. ''Nilizungumza na wenzangu wa chama cha Rwanda National Congress na wao pia walikua wamekumbana na tukio hilo. Walikua wanapata namba ngeni kwenye simu zao kama ilivyokuwa kwangu.'' Ilipofika mwezi Mei , Bwana Rukundi alisoma ripoti kuwa WhatsApp imedukuliwa, ndipo alipogundua kilichotokea. ''Kwanza nilisoma taarifa hiyo kwenye BBC na nikawaza aaah taarifa hii inaweza kuwa majibu ya kile kilichonitokea siku za nyuma,'' alieleza. ''Nilibadilisha simu na kugundua kosa langu. walikuwa wanafuatilia namba yangu na kuweka mfumo wa kudukua katika kila simu kwa kupiga namba ileile.'' Kwa miezi kadhaa Rukundo aliamini yeye na wenzake walikuwa kati ya watu karibu 1,400 waliokuwa wamelengwa na wadukuzi kupitia WhatsApp. Lakini ilithibitishwa juma hili baada ya kupokea simu kutoka maabara ya Citizen mjini Toronto. Kwa miezi sita, shirika lilikuwa likifanya kazi na Facebook kuchunguza udukuzi na kubaini walioathirika. Watafiti wanasema ''Katika uchunguzi maabara ya Citizen imegundua visa 100 vya udhalilishaji vilivyowalenga watetezi wa haki za binaadamu na waandishi wa habari katika nchi karibu 20 dunani. Bwana Rukundo aliyejipambanua kwenye ukurasa wake wa WhatsApp ni mkosoaji wa utawala wa Rwanda, sambamba na wengine wa kaliba yake walikuwa walengwa. Mtandao wa udukuzi ulijengwa na kuuzwa na kampuni moja yenye makao makuu yake nchini Israel NSO na kuuza kwa serikali mbalimbali duniani. Wadukuzi walitumia programu za kuwapeleleza waandishi wa habari, wanaharakati wa haki za binaadamu, lakini tukio hilo kwake liliifanya familia yake kuogopa mno. ''Kwakweli , hata kabla sijathibitiha hili, tulipigwa na butwaa na kuingiwa na hofu. Inaonyesha kuwa walikua wakiifuatilia simu yangu kwa karibu majuma mawili na waliweza kufikia kila kitu,'' aliiambia BBC. ''Si tu shughuli zangu wakati huo lakini historia za mawasiliano yangu ya barua pepe na watu ninaowasiliana nao na kuzungumza nao.Kila kitu kilikua kinanaswa, Kompyuta, simu zetu, hakuna kilichokuwa salama.Hata tulipokua tukiongea, huenda walikua wanasikiliza pia.Bado ninahisi siko salama.'' Bwana Rukundo alitoroka Rwanda mwaka 2005 baada ya wakosoaji wa serikali kukamatwa na kutupwa gerezani. Alipambana ili mke wake aachiwe baada ya kutekwa na kushikiliwa kwa miezi miwili. Facebook, mmiliki wa WhatsaApp, anajaribu kuishtaki kampuni ya NSO. NSO imekana shutuma dhidi yake. Programu hiyo ya simu inatumiwa na watu karibu bilioni 1.5 katika nchi 180. Waathirika wanaweza wasitambue kama wanadukuliwa. Katika baadhi ya matukio vitu walivyotambua ni simu za kushangaza za WhatsApp. Nyaraka za mahakama zinasemaje kuhusu madai ya Facebook: -Inaamini kuwa udukuzi umefanyika katika mifumo ya mitandao ya Kompyuta -Imetaka Kampuni ya NSO kutotumia majukwaa yeyote ya Facebook. -Facebook imedai kuwa NSO imekuwa ikifanya vitendo vya udukuzi kwa niaba ya wateja wake. AWS inamilikiwa na Jeff Bezos ambaye anamiliki jarida la Wall Street, jarida ambalo mwanahabari wa Saudia aliyeuawa Jamal Khashoggi alilifanyia kazi. NSO imeshutumiwa kusambaza programu ya ufuatiliaji iliyofanya wauaji wa Khashoggi kumnasa. NSO imekana mashtaka dhidi yake na kusema kuwa watapambana dhidi ya madai haya mapya.	https://www.bbc.com/swahili/habari-50274013
health	Virusi vya corona: Chama cha walimu KNUT chahofia afya ya wahudumu wake huku shule zikifunguliwa Kenya	Mamilioni ya watoto  nchini Kenya wanarudi katika shule za msingi na zile za upili huku kukiwa na masharti yanayolenga kupunguza maambukizi ya virusi vya corona. Wanafunzi wa kidato cha nne wamekuwa wakiendelea na masomo yao tangu mwezi Oktoba  lakini walichukua likizo fupi wakati wa likizo ya Disemba. Baadhi yao katika shule za kibinafsi hatahivyo watalazimilka kusalia majumbani baada ya wamiliki wa shule hizo kuzibadilisha na kuzifanya maeneo ya biashara. Hali hiyo inawalazimu wanafunzi waliokuwa katika shule zilizofungwa kutafuta maeneo mbadala. Cha kusikitisha ni kwamba wazazi wengi wana wasiwasi kuhusu hali ya usalama wa wanao huku wengi wakishindwa kutafuta karo na kununua vifaa vya kusomea. Wengine wanalalamika kwamba kufungwa kwa sehemu nyingi za kufanyia kazi mbali na masharti makali ya kukabiliana na virusi vya corona yaliotolewa na serikali kumesababisha hali ngumu ya kiuchumi. Waziri wa elimu Profesa George Magoha amesimamia binafsi ufunguzi wa shule huku akitembelea shule mbali mbali jini Nairobi kuhakikisha kwamba hilo limeafikiwa . Tayari katibu mkuu wa Muungano wa walimu nchini Kenya KNUT Wilson Sossion ameonyesha kutoridhishwa kwake  kuhusu usalama  wa wanafunzi na walimu huku shule nchini zikifunguliwa. Sossion amesema kwamba maandalizi yaliopo kukabiliana na virusi vya corona hayatoshi katika mahojiano yake na kipindi cha redio cha BBC NewsDay. Bwana Sossion amesema kwamba shule za siku ambazo ni nyingi zaidi ya zile za mabweni zitaathirika kwa kuwa nyingi hazina maji ya kuosha mikono. Amesema kwamba serikali haijatoa fedha kwa shule kwa ununuzi wa vifaa vya kuwapima wanafunzi , vitakasa mikono na vifaa vingine vinavyohitajika. ''Unapotoa ujumbe kama huo kwa shule na hujazipatia ufadhili …je zitatekeleza vipi masharti hayo''.? Wanafunzi katika shule za msingi na zile za upili walirudi shuleni siku ya Jumatatu. Wizara ya elimu imetoa wito kwa walimu kutumia kila fursa ikiwemo kusoma chini ya miti  ili kuweza kufuata sheria ya kutokaribiana. Rais Uhuru Kenyatta siku ya Jumapili  aliongeza muda wa kutotoka nje nyakati za usiku  kwa miezi mingine mitatu. Taifa limerekodi wagonjwa 98,802 wa virusi vya corona ikiwemo vifo 1,685, kulingana na wizara ya afya.	https://www.bbc.com/swahili/habari-55526378
business	Taiwan yatangaza ongezeko kubwa la bajeti ya ulinzi 2023	"Tawi la Yuan nchini Taiwan lilitangaza Alhamisi (Agosti 26) kwamba bajeti ya jumla ya Serikali Kuu ya Taiwan ya 2023 ni NT $ 2,719.1 bilioni. Miongoni mwao, kwa upande wa matumizi ya ulinzi, bajeti ya jumla ya ulinzi ilifikia yuan bilioni 586.3, inahesabu karibu 2.4% ya Pato la Taifa, ongezeko la 13.9% zaidi ya mwaka jana, ambayo ni ya juu zaidi katika miaka ya hivi karibuni. Pamoja na kuendelea kwa mvutano wa kimahusiano katika mlango wa Taiwan , hii imevutia tahadhari maalum. Kulingana na habari iliyotolewa na Wizara ya Ulinzi ya Taiwan, katika bajeti ya mwaka ya 2023 ya serikali, mkurugenzi wa Wizara ya Ulinzi ilitumia NT $ 415.1 bilioni katika bajeti ya kila mwaka, ongezeko la karibu 12.9%. Bajeti ya matumizi ya kila mwaka inahusu mipango yote ya matumizi ya mashirika mbalimbali ya serikali nchini Taiwan kwa ajili ya utekelezaji wa mambo mbalimbali ya serikali ndani ya mwaka wa fedha. Wizara ya Ulinzi ya Taiwan pia ilisema kwamba lengo la bajeti litaendelea kukuza ""utengenezaji wa kitaifa wa ndege na meli"", kuboresha vifaa vinavyofaa, kujaza hifadhi ya risasi  na kuendeleza uwezo wa vita vya kushtukiza.  Zhu Zemin, Mdhibiti wa Chuo cha Sayansi cha Taiwan, alisema kuwa bajeti hii ya ulinzi inajumuisha unyanyasaji wa mara kwa mara wa Taiwan unaofanywa na Jeshi la Ukombozi la Watu wa China. Hii inadaiwa kuhusishwa na utengenezaji au ununuzi wa ndege zisizo na rubani (drones) na mifumo inayohusiana. Kama wiki hii kwenye mitandao ya kijamii ya China, ndege isiyo na rubani ilichukua picha ya wazi ya kambi ya kijeshi ya Taiwan huko Kinmen, kisiwa cha nje cha Taiwan, ambayo ilizua mijadala mikali nchini Taiwan. Wakati huo huo, katikati ya mwezi huu, ""Kituo cha Usanifu wa Uvumbuzi wa UAV AI cha Asia cha R&D"" kilizinduliwa katika Kaunti ya Chiayi kusini. Wakati wa hafla ya uzinduzi, Rais wa Taiwan Tsai Ing-wen alisema kuwa hali ya kimataifa inabadilika haraka. Ili kuboresha kikamilifu uwezo wa kupambana wa Taiwan, sekta ya ndege zisizo na rubani  italenga maendeleo ya baadaye. Kulingana na Wizara ya Ulinzi ya  Taiwan, bajeti ya Wizara kwa mwaka ujao ni takriban NT$415.1 bilioni, ambayo ni 1.7% ya Pato la Taifa la Taiwan. Pia ilisema kuwa utayarishaji wa bajeti ya jumla ya ulinzi ""lazima uzingatie kwa kina vipengele kama vile tishio la adui, mahitaji ya operesheni za ulinzi, mipango ya ujenzi wa nguvu, na fedha za serikali."" Hata hivyo, Dk. Su Ziyun, mtafiti katika Taasisi ya Utafiti wa Usalama wa Kitaifa ya Taiwan, aliambia vyombo vya habari vya Taiwan ""Liberty Times"" kwamba bajeti ya ulinzi ya kila mwaka iliyokusanywa wakati huu bado haitoshi. Aliongeza: ""Tishio la hali ya sasa ya adui ni la haraka na la wazi kabisa, na serikali inapaswa kufanya kuongeza bajeti ya ulinzi kuwa kipaumbele. Ikiwa bajeti kamili haitawekezwa kwa wakati, inaweza kuingia 'gharama za muda' zaidi na kutengeneza zaidi hatari."" Kulingana na taarifa za vyombo vya habari vya Taiwan na Wizara ya Ulinzi ya Kitaifa ya Taiwan, bajeti ya Wizara katika miaka ya hivi karibuni, bila kujumuisha bajeti maalum, na kiwango cha ukuaji wa kila mwaka ni kama ifuatavyo.\n\nBajeti ya 2018 ni zaidi ya yuan bilioni 323.1, na ukuaji wa kila mwaka wa 1.2% Bajeti ya 2019 ni zaidi ya yuan bilioni 240.4, na ukuaji wa kila mwaka wa 5.4% Bajeti ya 2020 ni zaidi ya yuan bilioni 351.2, na ukuaji wa kila mwaka wa 3.2% Bajeti ya 2021 ni zaidi ya yuan bilioni 361.7, na ukuaji wa kila mwaka wa 3% Bajeti ya 2022 ni zaidi ya yuan bilioni 367.6, na ukuaji wa kila mwaka wa 1.6% Bajeti ya 2023 ni zaidi ya yuan bilioni 415.1, na ukuaji wa kila mwaka wa 12.9% Katika bajeti hii, kumetajwa kwa umaalum ""vita vya kushtukizwa"". Imekuwa ikisemwa kuwa tangu Februari mwaka huu, utendaji wa Ukraine katika kupinga uvamizi wa nguvu za kijeshi Urusi umefanya ""vita visivyo na usawa"" kuwa mtazamo mpya katika jumuiya ya ulinzi ya kimataifa, ikiwa ni pamoja na mapitio ya Taiwan ya sera zake za ulinzi. Miongoni mwao, ""ndege zisizo na rubani"" ni moja ya mambo muhimu. Katika siku chache zilizopita, kwenye mtandao wa kijamii wa Weibo, wiki hii ilianza kueneza uvumi kwamba ilikuwa ni ndege isiyo na rubani ya PLA iliyofyatuliwa risasi na kituo cha ulinzi cha askari huko Kinmen, kisiwa cha nje cha Taiwan. Picha hiyo ilizua mijadala mikali haraka nchini Taiwan. Kwa mujibu wa ripoti za vyombo vya habari vya Taiwan, wanajeshi wawili wa Taiwan waliosimama wenye kituo  kwalipigwa picha za picha za ndege zisizo na rubani. Maoni mengi ya umma nchini Taiwan yalikosoa kwa nini Jeshi la Taiwan halikutoa amri ya kuifukuza au kuiangusha ndege hiyo isiyo na rubani. Kwa kukabiliwa na ukosoaji wa umma, Kamandi ya Ulinzi ya Kinmen ya Jeshi la Taiwan hivi karibuni ilithibitisha kwamba mchana wa Agosti 16 mwaka huu, ""ndege isiyo na rubani ya raia"" ilipatikana katika kambi ya kijeshi kwenye Kisiwa cha Erdan, Kinmen, Taiwan ilitupwa, ikavurugwa na ndege isiyo na rubani ikaruka."" Lakini tukio hilo limezua taharuki nchini Taiwan. Wasomi wengine wa Taiwan walipendekeza kuwa pamoja na kutumia ndege zisizo na rubani  kuingilia kati au kurusha ndege zisizo na rubani, inashauriwa pia kuweka ""puto za ulinzi wa anga"" ambazo zinapaswa kutumwa kwa urefu tofauti kulingana na sifa za ardhi na maeneo ya ulinzi ili kukabiliana. Jie Zhong, mtafiti katika Jumuiya ya Kimkakati ya Taiwan-China, aliviambia vyombo vya habari vya Taiwan kwamba kwa kuwa Matsu na Kisiwa cha Kinmen ziko mstari wa mbele, kurusha risasi kwa haraka kwenye ndege zisizo na rubani kunaweza kuwa na athari mbaya. Kwa hiyo anaamini kwamba kwa vile ni ndege isiyo na rubani ya kiraia, jeshi la Taiwan linapaswa kujaribu kuingilia kati, na wakati huo huo, linapaswa kuendeleza au kuomba nje hatua za kuingilia kati na ndege zisizo na rubani haraka iwezekanavyo. Kwa vyovyote vile, tukio hili kwa mara nyingine limeangazia umuhimu wa ndege zisizo na rubani katika jeshi. Kwa mujibu wa vyombo vya habari rasmi vya Shirika la Habari la Taiwan, Bajeti ya Wizara ya Ulinzi ya Kitaifa ya 2022 ya Wizara ya Ulinzi ya Kitaifa imetaja kwamba itaunda mfumo wa ulinzi wa ndege zisizo na rubani unaodhibitiwa kwa mbali katika kambi 45 za kijeshi kote Taiwan ndani ya miaka minne. Bajeti hiyo ilisema, ""Ili kuzuia ndege zisizo na rubani, mfumo wa ulinzi wa drone unaodhibitiwa kwa mbali utaanzishwa katika bandari na viwanja vya ndege. Wakati huo huo, Taiwan pia imeanzisha ""Kituo cha Usanifu wa Maombi ya UAV AI"" katika Kaunti ya Chiayi, ambacho kiliorodheshwa rasmi mnamo Agosti mwaka huu. Tsai Ing-wen kwenye hotuba ya ufunguzi, alitaja haswa kwamba kwa kuchukulia mzozo wa Ukraine kama mfano, ndege zisizo na rubani zimekuwa moja ya msingi mpya wa silaha za kijeshi kwa siku zijazo. Anatarajia kuongeza kikamilifu kiwango cha matumizi ya UAV na kuharakisha maendeleo ya teknolojia ya matumizi mawili kwa madhumuni ya kijeshi na kiraia."	https://www.bbc.com/swahili/articles/crgek1p0n1zo
business	Virusi vya Corona: Je, kodi ya nyumba inastahili kuondoshwa katika kipindi hiki cha janga la Covid-19?	"Nchini Uganda, rais Yoweri Museveni amesema kuwa haikubaliki kwa wenye nyumba kuwafurusha wapangaji wao wanashindwa kulipa kodi katika kipindi hiki. Mlipuko wa virusi vya corona umepindua kabisa mfumo wa maisha ya watu ya kila siku. Wataalamu wanasema hili ndilo janga kubwa zaidi kulikumba dunia toka kuisha kwa Vita ya Pili ya Dunia miaka 75 iliyopita. Marufuku za kutoka nje, na hatua nyengine za kudhibiti kusambaa kwa virusi zimewekwa sehemy mbalimbali duniani. Moja ya athari yake kubwa ni kuanguka kwa vipato vya watu. Shirika la Kazi Duniani (ILO) linakadiria kuwa takribani wafanyakazi bilioni 3.3 wameathirika na janga la virusi vya corona baada ya sehemu zao za kazi kufungwa kabisa ama kwa kiasi. ""Wenye nyumba ambao wanajaribu kuwafurusha wapangaji wao kwa sababu ya kodi, hilo halikubaliki. Tupo katika janga hili la Covid-19 kwa pamoja. Dunia haiishi leo; unaweza kudai pesa yako baadae kipindi hili liwa limeisha,"" ameandika Yoweri Museveni katika mtandao wake wa kijamii wa Twitter. Nchini Kenya, rais Uhuru Kenyatta amewapongeza wenye nyumba ambao wamesamehe ama kupunguza kodi ya pango kwa wapangaji wao. Wapo watu kadhaa wanaomiliki nyumba za makazi na biashara ambao wametangaza msamaha kwa kipindi hiki, na kutaka wengine waige mfano wao mwema. ""Nawashukuru baadhi ya wenye nyumba ambao wamepunguza kodi ya pango ya kila mwezi ili kusaidia wapangaji wao, hususani wale waliothirika zaidi kiuchumi kupata sehemu ya kulala. Kutokana na hilo, nawaomba wengine waige mfano huu wa kujitoa kifedha. Huu ni wakati huruma na kuwaelewa wengine,"" rais Kenyatta alieleza siku ya Jumatatu. Nchini Tanzania, hivi karibuni mkuu wa mkoa wa Dar es Salaam pia aliwaomba wenye nyumba kupunguza kodi. ""Nimeongea na wenye nyumba na kuwataka wapunguze kodi kwa asilimia 50 ili kusaidia kufanya biashara na kuangalia hali ya uchumi ilivyo kwa sasa kama mnavyofahamu corona imeathiri hali ya kifedha,"" alisema Makonda wiki iliyopita. Hoja za viongozi hao, pamoja na wapangaji katika nchi zote hizo ni kuwa kutokana na janga lilopo kwa sasa ni vigumu watu kupata pesa za kujikimu kimaisha ikiwemo kulipa kodi. Hata hivyo kuna upande wa pili wa shilingi, wenye nyumba, baadhi yao wanategemea kodi kuendesha maisha yao. Na hata viongozi wanaotaka watu kupunguziwa kodi wanalizungumza hilo kwa njia ya ushauri zaidi. Nchini Uingereza, chama cha wenye nyumba kimewaambia wapangaji kuwa wasitarajie kuwa janga la corona itakuwa ruhusa ya kuacha kulipa kodi. Uongozi wa chama hicho unasema kuwa endapo kila mtu atasamehewa ama kupata punguzo la kodi katika kipindi hiki basi soko la nyumba nchini humo litaporomoka. Hata hivyo chama hicho kimewataka wanachama wao kuwa waelewa kwa wapangaji wao ambao wameathika vibaya kiuchumi. Na kutaka maelewano yoyote ya punguzo ama kusimamisha kutoza kodi yafanyike baina ya mpangaji na mwenye nyumba. ""Lakini hii si ruhusa ya kutolipa kodi popote pale ulipo, hauwezi ukakaa bure tu,"" ameeleza mkuu wa chama cha wenye nyumba Bw Ben Beadle. Mapatano hayo ya wenye nyumba na wapangaji wao yanatarajiwa kufanyika katika kipindi cha miezi mitatu kuanzia mwezi huu wa Aprili. Serikali ya Uingereza pia imetangaza marufuku ya miezi mitatu ya wapangaji kutimuliwa na wenye nyumba. Hatua hiyo imechukuliwa ili kuwalinda wale watakaoshindwa kulipa kodi katika kipindi hiki. Wenye nyumba wanataka kuwe na makubaliano ya namna gani watalipwa pesa zao katika miezi itakayofuatia. Hata hivyo, umoja wa wapangaji wa jijini London unataka hatua zaidi zichukuliwe na kufuta madeni hayo ili wapangaji ""wasibebe mzigo mwengine wa kulipa madeni ya nyuma ambayo yatawaumiza kiuchumi."" Chama cha wanafunzi nchini humo pia kimewataka wenye nyumba kutowalipisha kodi wanafunzi wa vyuo vikuu ambao wamelazimika kurudi makwao mpaka pale watakapotangaziwa vyuo kufunguliwa."	https://www.bbc.com/swahili/habari-52228535
health	"""Mara ya kwanza kugundua kuwa korodani zangu zina matatizo nilikuwa na miaka 15"""	"Inawezekana kuna watu wengi ambao hawajui jinsi ya kutunza korodani zao au kujua namna zinavyofanya kazi? Ni swali ambalo katika kipindi cha uhalisia cha Uingereza na mshiriki mmoja Chris Hughes alijiuliza mwenyewe, na kwa zaidi ya miaka miwili iliyopita, wakati anasumbuka na korodani zake. Chris, 27,na kaka yake Ben, 28, walionekana kwenye Makala ya BBC Three iitwayo  'My, my brother and our balls ' ambako walikuwa wanachunguza afya za korodani zao ili kuwahamasisha watu wengine kufanya vivyo hvyo. ""Nilifanya upasuaji mara nne wa korodani zangu na mara ya kwanza kugundua kuwa nina matatizo katika korodani zangu nilikuwa na miaka 15 hivi. "" Chris alieleza. ""Nilikuwa sisumbuki sana, hivyo kwa miaka michache sikufanya chochote. Sikuliwekea akilini suala hilo. Lakini baada ya miaka michache, ilinibidi nifanye upasuaji upande wa kulia wa korodani."" Mwaka 2018, Chris alifanya vipimo wakati kipindi cha televisheni kikiwa kinarusha matangazo yake mubashara. Lakini anasema hakuwa huru na mchakato  wote ambao alikutana nao wakati wa siku za nyuma katika korodani zake. Hatahivyo hakujua au kuwaza athari ambazo kaka yake angekutana nazo. ""Alirudi nyumbani saa 1:00 asubuhi na nilimpongeza,nilimwambia alichokifanya kitaenda kuwasaidia watu wengi , bila kujua kuwa ataisaidia mimi pia.."" Usiku ule, nilihamasika kwa kile ambacho kaka yangu alikifanya, Ben aliamua kufanya vipimo pia kujua hali ya korodani zake na kukuta pia zina tatizo. ""Ilikuwa kama bahati tu kuwa  Chris alifanya vipimo wakati televisheni ikimuonyesha na mimi pia nikagundua nina tatizo katika korodani zangu."" ""Sikuwahi kuwaza kitu kama hicho kabla, hatusikii au kuona matatizo ya korodani kuongelewa katika mitandao ya kijamii au TV, na imeona katika namna ya kushangaza sana."" Baada ya kufanya vipimo, walithibitisha kuwa korodani zangu zina tatizo kubwa. Lakini kabla halijaondolewa, Ben aliamua kuondoa baadhi ya mbegu zake za kiume, kama atahitaji kupata watoto kwa siku za usoni. Baadae akapata pigo lingine ""Kiwango cha kuzalisha mbegu kilikuwa chini . Hivyo wakanisafirisha mpaka London na kukutana na madaktari wengine. Walinipa tiba ya miezi miwili baada ya upasuaji,"" alisema. Tangu uvimbe uondolewa katika korodani yangu mwezi Januari 2019, Ben amekuwa anajaribu kufuatia sababu inayosababisha matatizo yake ya mfumo wa uzazi. Yeye na mpenzi wake  Olivia,hawajaanza kutafuti watoto kwa sasa lakini wangependa kuwa nao siku za usoni."	https://www.bbc.com/swahili/54409814
sports	Ni wakati wa waarabu kutawala soka duniani?	"Leo Newcastle United ya England ni moja ya vilabu tajiri kabisa duniani. Imenunuliwa wiki iliyopita na Saudi Arabia kupitia mfuko wake wa ""Public Investment Fund (PIF) kwa thamani ya £300m na kuhitimisha miaka 14 ya umiliki wa Mike Ashley. Ununuzi huo wa waarabu hao wenye utajiri wa zaidi ya £320 billion umezua gumzo na makelele, wengi wakiuona haujakaa sawa, kufuatia rekodi ya masuala ya haki za binadamu huko Saudi Arabia. Inadaiwa vilabu kadhaa vya ligi kuu England vilijaribu kuzuia ununuzi huo huku Shirika la kimataifa la kutetea haki za binadamu la Amnesty International likataka kukutana na vilabu vya England kuhusu ununuzi huo. Lakini hilo halizuii kuona dhamira ya waarabu hao kwenye soka. Sasa Newcastle inaungana na vilabu kadhaa duniani vinavyomilikiwa na mabilionea wa kiarabu na kuibua swali kubwa, Je ni wakati wa waarabu kulitawala soka la dunia? 1: Kununua vilabu vikubwa vya soka Ulaya  169025 Mpira ni pesa, vilabu vingi sasa vinawekeza fedha nyingi katika miundo mbinu yake, utawala na kwa wachezaji. Ili kufanikisha hayo unahitaji wamiliki wenye uwezo mkubwa. Haishangazaji kuona leo Klabu kama Chelsea, PSG, Manchester City, zikifanya vizuri kuliko klabu kama Arsenal ama Nottigham Forest ambazo zilikuwa moto wa kuotea mbali wakati wa utawala wao kwenye soka la England. Kinachowasumbua kuwa wababe leo ni fedha, sasa kumekuwa na vilabu vingi vyenye wamiliki wenye fedha, wengi wao ni waarabu walioamua kununua vilabu na kuvimiliki. Klabu ya Paris Saint-Germain (PSG), iliyokuwa inamilikiwa awali na mbunifu wa mavazi wa Ufaransa, Daniel Hechter, kwa sasa inamilikiwa na Qatar Sports Investments. PSG ilikua  haifanyi vizuri, kuingia kwa Qatar Sports Investments mwaka 2011 chini ya mwenyekiti wake Nasser Al-Khelaifi wa Qatari, leo PSG ni tishio, ikisajili nyota wakubwa kama Zlatan Ibrahimovic, Thiago Silva, Cavani, na David Luiz! Kwa sasa ina Lionel Messi, Kylian Mbappe, Neymar na nyota wengine wakubwa. Bilionea Farhad Moshiri, mwarabu kutoka Iran anaimiliki Everton tangu mwaka 2016, ingawa bado haijawa tishio sana, lakini ni miongoni mwa timu zinazoleta ushindani katika ligi kuu England. Manchester City inamilikiwa na waarabu wa Abu Dhabi United Group toka 2008 hakuna mwenye mashaka kuhusu kiwango cha Man City na utawala wake kwa sasa kwenye soka la England. Ni miongoni mwa klabu zinazopigiwa chapuo kwenye ligi ya mabingwa Ulaya. Vilabu kama Malaga CF inamilikiwa na mwarabu Sheikh Abdullah Al Thani kutoka familia ya kifalme huko Qatari, Hull City iko chini ya mwarabu wa Misri Assem Allam ni miongoni mwa vilabu vinavyoonyesha dhamira ya waarabu kuwa sehemu kubwa ya soka la dunia. 2: Ligi za Uarabuni ni kivutio sasa kwa wachezaji wenye majina makubwa Ulaya Kwa sasa ligi za Uarabuni zimekuwa zikivutia wachezaji wengi wakubwa kutoka timu kubwa za Ulaya. Haishangazi wachezaji kama Éver Banega (Al-Shabab), Christian Atsu (Al-Raed), Sebastian Giovinco, aliyeshinda mataji mawili ya ligi kuu akiwa na Al-Hilal, Wilfried Bony (Al-Ittihad - 2019-20), Odion Ighalo (Al-Shabab - 2020), Ahmed Musa (Al-Nassr - 2018-21) na M'Baye Niang (Al-Ahli - 2020-21), ni miongoni mwa wachezaji wachache wenye majina kucheza uarabuni. Mchezaji mwingine mkubwa kuhamia uarabuni kwenye ligi ya Qatari ni James Rodriguez anayeichezea klabu ya Al Rayyan Club. Ukiacha hao wapo pia makocha wenye majina majina makubwa kwenye soka la Ulaya kama nahodha wa zamani wa Barcelona, Xavier Hernández Creus aliyewika sana na timu ya taifa ya Hispania. Kwa sasa Xavier kocha wa mabingwa wa ligi ya Qatar Stars League, klabu ya Al Sadd. Mwaka 2010 Shirikisho la soka duniani FIFA, iliitangaza Qatar kuwa mwenyeji wa fainali za kombe la dunia kwa mwaka 2022. Na kuwa nchi ya kwanza kutoka uarabuni kuandaa kombe la dunia. Qatari ilizishinda nchi za Japan/Korea zilizotaka kuandaa pamoja, Marekani na Australia iliyokuwa inapewa kipaumbele. Serikali, familia za kifalme na mabilionea wa taifa hilo kwa miaka 10 wameshirikiana kuhakikisha nchi hiyo inaanda vizuri mashindano hayo makubwa kabisa ya soka duniani. Uwepo wa mashidano hayo umeleta hamasa kubwa katika nchi za kiarabu, ukiacha viwanja vya kisasa vilivyojengwa kama Lusail, utakaochezewa fainali na wenye uwezo wa kuchukua watazamaji 80,000... kumekuwa na hamasa kubwa ya soka kwa vijana.... na tayari wachezaji wengi vijana wameanza kwenda Ulaya kucheza timu za watoto. Wafuatiliaji wa soka wanasema huu ni mkakati utakaolipa kwa waarabu. Huenda miaka 10 ijayo utawala wa waarabu kwenye soika la dunia utajidhihirisha kama wataendelea kumiliki timu, kuboresha ligi yao na kuvutia wachezjai wakubwa na na kuandaa matukio makubw aya kisoka kama mashindano ya kombe la dunia."	https://www.bbc.com/swahili/habari-58899552
religion	Virusi vya corona: Virusi vyawazuwia maelfu kuhudhuria ibada ya Mashahidi wa Uganda Namugongo	Maelfu ya waumini wa Kikirsito wanaofanya hija kila mwaka katika madhabahu ya mashahidi wa Uganda eneo la Namugongo wameshindwa kuhudhuria ibada ya mwaka huu kutokana na janga la COVID-19. Mwaka huu imetimia miaka 100 tangu shughuli za hija zilipoanza kufanyika sehemu katika vilima vya Namugongo kama njia ya kuwaenzi mashahidi  45  wa kikatoliki na kianglikana waliouawa mwaka 1886 kwa kukataa kuikana imani yao ya kikristo Walitangazwa kuwa  wenye heri mwaka 1920. ''Mwaka jana tulipokea mahujaji milioni tatu laki mbili na mwaka huu tulikua tunajiandaa kuwapokea milioni nne'', ameiambia BBC mjini Kampala Padre Vincent Lubega. Mahujaji hao hutokea nchini mbalimbali za dunia na baadhi kutoka mataifa jirani kama Kenya, Tanzania, Rwanda, Jamhuri ya Kidemokrasia ya Congo na Sudan Kusini, ambao huwasili siku kadhaa kabla ya sherehe za maadhimisho na kuendeshwa kwa ibaada huku wakitembelea maeneo mbalimbali ya kumbukumbu za mashahidi wa Uganda. Watawa wawili waliozungumza na mwandishi wa BBC aliyeko Kampala kando ya jukwaa la sherehe wameelezea masikitiko yao kuwa mwaka huu hawataweza kushuhudia idadi kubwa ya watu kutoka Afrika wakidhihilisha imani yao kwa pamoja. ''Tutaendesha hata hivyo misa maalum ya watu wachache leo na waumini wataweza kufuatilia ibada kupitia televisheni na redio'' , aliiambia BBC Padre Vincent Lubega. Wakizungumza na BBC, wafanyabiashara wengi ambao miaka yote hujipanga kuchuma pesa  kwa kuuza bidhaa zao na chakula wakati wa sherehe za maadhimisho ya mashahidi wa Uganda hawana matumaini tena mwaka huu. Siku mbili kabla ya sherehe hizo rasmi, mamia ya raia wa Tanzania wakiongozwa na mama Maria Nyerere hufanya maombi maalum kuwezesha hayati mwalimu Julius Nyerere atambuliwe kuwa mwenyeheri na baadae aongezwe kwenye orodha ya watakatifu. Akihudhuria sherehe za Namugongo mwaka jana, Rais Museveni alizungumzia kuhusu shinikizo la kulitaka kanisa kumfanya rais wa zamani wa Tanzania Julius Kabarage Nyerere kuwa mtakatifu. Rais huyo aliwaambia wafuasi wa dini ya kikatoliki waliohudhuria sherehe za kuadhimisha siku ya Nyerere katika eneo la Namugongo kwamba Nyerere alikua kiomngozi  mkatoliki aliyejitolea. ''Sote tunajua vile mzee Nyerere alivyojitolea katika kanisa hili. Alikuwa kiongozi aliyejitolea na shujaa , kwa nini basi tusimwite Mtakatifu?', alisema. Ni mara ya kwanza katika kipindi cha miaka 100, kutokuwa na mkusanyiko wa waumini kuhudhurua ibaada ya mashaidi wa Namugongo kutokana na janga la covid 19, lakini ibada hiyo itaongozwa kwenye television moja kwa moja kutoka Namugongo na waumini kufatilia wakiwa majumbani mwao.	https://www.bbc.com/swahili/habari-52904103
technology	TikTok: Trump amesema atapiga marufuku programu ya video ya China	"Rais Tump ametangaza kwamba anapiga marufuku programu ya video maarufu ya TikTok inayomilikiwa na China nchini Marekani. Aliwaambia wanahabari kwamba anaweza kutia saini agizo la rais hata Jumamosi. Maafisa wa usalama Marekani wameonesha wasiwasi kwamba programu hiyo ya kampuni ya ByteDance ya China, inaweza kutumiwa kukusanya data binafsi za raia wa Marekani. TikTok imekanusha madai kwamba inadhibitiwa na au inashirikisha data zake na serikali ya China. Programu hiyo ambayo imepata ushawishi kwa haraka ina watumiaji karibu milioni 80 kila mwezi nchini Marekani na marufuku hiyo itakuwa pigo kubwa kwa kampuni ya ByteDance. ""Kampuni ya TikTok, tunaipiga marufuku Marekani,"" Bwana Trump amewaambia wanahabari. Haikubainika mara moja ni mamlaka gani aliyonayo Trump ya kupiga marufuku TikTok, vile marufuku hiyo itakavyotekelezwa na changamoto za kisheria anazoweza kukumbana nazo. Inasemekana kwamba kampuni ya Microsoft imekuwa ikifanya mazungumzo ya kununua programu hiyo kutoka kwa kampuni ya ByteDance, lakini Bwana Trump ameonekana kutilia mashaka kuwa makubaliano kama hayo yanaweza kufanyika. Ikiwa makubaliano hayo yataafikiwa, taarifa zinasema kwamba itajumuisha kampuni ya ByteDance kumaliza shughuli zake kupitia programu ya TikTok Marekani. Msemaji wa programu ya TikTok amekataa kuzungumza lolote dhidi ya hatua ya Trump lakini amearifu vyombo vya habari kwamba kampuni hiyo ina matumaini makubwa ya mafanikio ya muda mrefu Marekani. Hatua ya kupiga marufuku programu ya TikTok inawadia wakati ambapo kuna wasiwasi kati ya utawala wa Trump na serikali ya China kuhusu masuala kadhaa ikiwemo mzozo wa kibiashara na vile China ilivyoshughulikia mlipuko wa janga la virusi vya corona. Programu hiyo imepata umaarufu mkubwa miaka ya hivi karibuni, hasa kwa vijana wenye umri wa chini ya miaka 20. Wanatumia programu hiyo kushirikishana video ya sekunde 15 ambayo mara nyingi hujumuisha kuiga nyimbo fulani, wachekeshaji wakifanya vimbwanga vyao na mifumo isiyo ya kawaida ya kubadilisha picha na vyinginevyo. Video hizo huweza kufikiwa na wafuasi wa programu hiyo na hata wageni. Kimsingi, akaunti zote zinaweza kuonekana na kila mmoja ingawa watumiaji wanaweza kuweka masharti ya video wanazotaka kupakua kwa orodha ya watu kadhaa tu waliowachagua wenyewe. TikTok pia inaruhusu ujumbe wa kibinafsi kutumwa lakini huduma hii ni kwa marafiki pekee. Inasemekana kwamba programu hii ina watumiaji karibu milioni 800 kila mwezi wengi wao wakiwa ni kutoka Marekani na India. India tayari imepiga marufuku programu ya TikTok pamoja na programu zingine za China. Australia, ambayo tayari imeshapiga marufuku kampuni ya Huawei na ile ya utengenezaji bidhaa za mawasiliano ya ZTE, pia inafikiria kupiga marufuku programu ya TikTok. Maafisa Marekani na wanasiasa wameonesha wasiwasi wao kuhusu data inayokusanywa na kampuni ya ByteDance kupitia programu ya TikTok kwamba huenda ikakabidhiwa serikali ya China. Nchini China, TikTok inatoa huduma sawa na hiyo lakini kupitia toleo jinginge la programu ya China inayofahamika kama Douyin. Pia inasema data ya watumiaji wote wa Marekani inahifadhiwa Marekani huku chelezo cha programu hiyo ikiwa Singapore.Wiki hii, kampuni ya TikTok iliwaambia watumiaji wake na wadhibiti kwamba huenda ikawa na uwazi wa hali ya juu ikiwemo kuruhusu kupitiwa tena kwa mfumo huo. ""Hatuko kisiasa, haturuhusu matangazo ya kisiasa na hatuna ajenda yoyote - lengo letu kuu ni kuendelea kusisimua, kuwa mtandao ambao kila mmoja ataufurahia,"" amesema Mkurugenzi mtendaji wa TikTok, Kevin Mayer, wiki hii. ""TikTok imekuwa mlengwa mkuu, lakini sisi sio adui."""	https://www.bbc.com/swahili/habari-53620476
sports	Tetesi za Soka Ulaya Jumatano 15.06.2022: Eriksen, Mane, Pogba, Phillips, Richarlison, Lukaku, Raphinha, Vinicius Jr, Januz	Gareth Bale anaulizwa swali la anakokwenda  mara kwa mara, jibu lake kwa sasa ni kutabasamu tu. Hatua yake inayofuata itampeleka wapi? Anapenda kuweka kila mtu katika hali ya kubahatisha . Mchezaji huyo mwenye umri wa miaka 32 hana mkataba na anapatikana kwa uhamisho wa bure kufuatia kumalizika kwa miaka tisa aliyokaa Real Madrid, ambapo alishinda Ligi ya Mabingwa mara tano na mataji matatu ya La Liga, akifunga zaidi ya mabao 100. Uhusiano huo uliharibika, hata hivyo. Akiwa hajaichezea Real katika msimu wake wa mwisho nchini Uhispania, Bale haondoki Bernabeu akiwa na hadhi aliyokuwa nayo alipowasili kama mchezaji ghali zaidi duniani mwaka 2013. Nahodha huyo wa Wales huenda asionekane tena miongoni mwa wachezaji watano au zaidi duniani - kama alivyokuwa hapo awali - lakini atakuwa na ofa nyingi msimu huu wa joto. Wales walipofuzu kwa Kombe lao la Dunia la kwanza baada ya miaka 64, Bale alionyesha bado ana ubora na tabia ya kutoa wakati muhimu zaidi. Sasa ni lazima aamue ni wapi atachezea soka la klabu yake, ili kuhakikisha anakuwa katika hali ya juu wakati michuano ya Kombe la Dunia itakapoanza nchini Qatar mwezi Novemba. Manchester United imepeleka ofa ya kumsajili kiungo wa Denmark Christian Eriksen, 30, wakati huu mkataba wake na Brentford ukimalizika mwishoni mwa mwezi Juni. (Athletic) Nia ya Manchester United ya kumtaka Eriksen haitabadilisha mbio zao kwa chaguo lao la kwanza Frenkie de Jong, 25, mazungumzo yanandelea kufanyika na klabu ya kiungo huyo mholanzi, Barcelona. (Mail) Bayern Munich inajiandaa kutoa ofa ya £34.6m kwa ajili mshambuliaji wa Senegal Sadio Mane,30 baada ya Liverpool kukataa ofa mbili za awali za klabu hiyo ya Ujerumani. (Bild, via Mail) Juventus inakaribia kumalizana na kiungo mfaransa aliyeaga Manchester United Paul Pogba, 29. (Fabrizio Romano) Manchester City inaweza kupata zaidi ya £200m kwa kuuza wachezaji msimu huu wakati klabu hiyo ikataka kumsajili kiungo wa  Leeds United na England Kalvin Phillips,26. (Telegraph - subscription required) Mshambuliaji wa Everton Richarlison, 25, amekataa ofa ya kujiunga na Arsenal msimu huu - huku Chelsea na Tottenham Hotspur zikitajwa kama timu anazotaka kutua mbrazil huyo. (UOL, via Liverpool Echo) Inter Milan inapambama kumsajili Romelu Lukaku, 29, kutoka Chelsea, mshambuliaji huyo wa belgiji anajiandaa kukubali mshahara kiduchu ili kurejea Seeia A. (Fabrizio Romano) Real Madrid inakaribia kusaini mkataba mpya na mshambuliaji wa Brazil Vinicius Jr, 21. (Goal) Leeds United imefikia makubaliano ya mdomo na kiungo wa mhispania Marc Roca, 25, kutoka Bayern Munich kwa mkataba wa miaka 4 wenye thamani ya 12m. (Fabrizio Romano) Nyota anayehusishwa na Arsenal Victor Osimhen, 23 anasema ataamua hatma yake baadaye msimu huu baaada nyota huyu Nigeria na Napoli kukiri kwamba anasakwa na vilabu kadhaa vya  England na Hispania. (Standard) Chelsea wanafikiria kumnunua mlinda mlango wa kimataifa wa Lazio na Albania Thomas Strakosha, 27, ikiwa kipa wa Hispania Kepa, 27, ataondoka katika klabu hiyo msimu huu wa joto. (Fabrizio Romano) Winga wa Leeds Raphinha, 25, anasakwa na vilabu vya Arsenal na Tottenham Hotspur msimu huu wa joto, huku kukiwa na wasiwasi kwamba Barcelona hawataweza kumsajii Mbrazil huyo. (Athletics) Tottenham na Juventus zimekataliwa ofa zao kumnunua beki wa kushoto wa Udinese na timu ya taifa ya Italia chini ya umri wa miaka 21 Destiny Udogie, 19. (Sun).	https://www.bbc.com/swahili/61807521
entertainment	Will Perry: 'Nimechoka kuchekwa kila siku'	"Will Perry, muogeleaji aliyewakilisha Uingereza katika michezo ya Olimpiki ya walemavu ,anasema ""amechoka’’ kuchekelewa kwa sababu ya kimo chake kifupi. Anakabiliwa na hali inayojulikana kama achondroplasia na anasema watu kama yeye mara nyingi huchukuliwa video au kudhihakiwa mtaani. Perry mwenye umri wa miaka 21 anatoa wito kwa watu kuwawajibisha wale wanaofanya hivyo."	https://www.bbc.com/swahili/habari-60109732
religion	Virusi vya Corona: Utaratibu wa mazishi unavyoumiza hisia na imani za jamii	Kumekuwa na mjadala mkubwa juu ya namna gani watu waliofariki kutokana na ugonjwa wa virusi vya corona wanastahili kuzikwa. Nchini Kenya kumekuwa na mawswali mengi yakiulizwa na wengine wakipaza sauti na ghadhabu juu ya namna maiti za corona zinavyozikwa baada ya video moja ya mazishi kuvuja mtandaoni. Lakini kwa ujumla wake kumekuwa na mjadala mzito katika jamii za Waislamu katika maeneo tofauti duniani juu ya nman ya kuzika ndugu na jamaa zao wanaofariki kutokana na virusi hivyo. Tahadhari kubwa huchukuliwa na mamlaka ili kuhakikisha kuwa mazishi hayawi sehemu mpya ya maambukizi. Hivyo ndugu hawaruhusiwi kuzika moja kwa moja na badala yake shughuli hiyo hufanywa na wataalamu wa afya. Serikali ya Kenya hii leo imetangaza mwongozo wa kufuatwa kwenye maziko ambapo watu watakaosimamia mazishi hayo watashirikisha; mwakilishi wa familia, afisa wa Afya ya umma, mwakilshi wa serikali kama vile chifu wa eneo hilo, maafisa wa usalama na afisa mwengine yeyote wa Kiafya atakayehusishwa. Hatua zitakazochukuliwa katika mazishi hayo ni kama zifuatazo. 1. Kuwasili kwa watu watakaohusika na mamzishi 2. Maafisa hao hawafai kuvaa magwanda ya kujilinda na virusi hivyo hadi watakapowasili 3. Wasalimie waliofiwa na kutoa rambirambi  kabla ya kuushusha mwili  kutoka kwa gari. Shirikiana na mwakilishi wa familia 4. Afisa wa Afya anapaswa kuwasiliana na mwakilishi wa familia kwa jinsi maziko yatakavyofanyika Kabla ya kuubeba mwili huo maafisa wa Afya watahitajika kuvalia magwanda ya kujilinda dhidi ya maambukizi  na wataunyunyizia mwili huo dawa kabla ya kuutia ndani ya karatasi la plastiki . Iwapo jeneza litahitajika mwili huo utatiwa ndani yake kabla ya kunyunyiziwa dawa nyengine ya kuuwa virusi. Mwili huo baadaye utaingizwa katika kaburi. Baada ya mazishi maafisa wa Afya watanyunyzia dawa chumba, nguo na vitu vingine ambavyo vilitumika na marehemu ama kukaribiana navyo kabla ya kuondoka. Na je Waislamu wanawazika vipi waathiriwa wa ugonjwa wa corona? Kulingana na dini hiyo kutoa heshima ya mwisho kwa mpendwa ni kitu kigumu kufanyika katika maisha. Katika baadhi ya jamii , familia hushiriki katika msururu wa ibada  ili kutoa heshima kwa waliofariki. Kuhudhuria mazishi ni jukumu la wote [faradh qifayah] na idadi kubwa ya watu inahitajika kushiriki. Waumini hutakiwa kwenda msikitini ili kufanya ibada za mazishi [salatul janazah} na nyumbani kwa waliofiliwa kutoa rambirambi zao, lakini huku virusvi vya corona vikiendelea kuuwa watu wengi kote duniani kila siku , wasomi maarufu na maimamu  wametoa muongoza mpya ya jinsi maziko ya wale walioathiriwa na ugonjwa huo yakavyafanyika. Katika makaazi ya kaskazini mwa mji wa Virginia kwa mfano Daoud Nassimi - imam aliejitolea amekuwa akitembelea familia ili kuelezea jinsi mazishi ya watu waliofariki kutokana na virusi vya corona yatakavyofanyika. Anasema kwamba ameshuhudia subra na uchungu mwingi kwa nyuso za familia ambazo zimepoteza wapendwa wao kutokana na masharti magumu yaliowekwa. Wakati mtu anapofariki  kulingana na dini ya kiislamu , huoshwa  na maji- mila na desturi inayojulikana kama Ghusl - na baadaye ibada ya jamii inafanywa  kabla ya kuzikwa. Hutakiwa kuzikwa kabla ya saa 24 kukamilika, bila jeneza  na huwa marehemu amefungwa kitambaa cheupe kwa jina Kaffan. Cha kuvunja moyo ni kwamba mila kama hizo hazifanyiki tena wakati huu wa mlipuko wa virusi vya corona. Sheria mpya za mazishi zilizotolewa miongoni mwa Waislamu. Kwa wale waliofariki kutokana na ugonjwa huo, miili yao hairuhusiwi kuguswa. Na uoshaji wa aina yoyote na kukaribiana nao lazima uwe kulingana na muongozo wa Shirika la Afya duniani WHO. Na kwa kuwa baadhi ya maeneo yamesitisha uoshaji wa kawaida wa miili ili kuafikia maagizo hayo , Waislamu wameanza kutumia mbinu nyengine ya Kiislamu. Tayammum ni uoshaji wa mwili kupitia mchanga au vumbi. Kulingana na viongozi hao wa dini mwili hutiwa ndani ya mfuko wa plastiki kabla ya tayammum kufanywa na mtu alievalia glavu ambapo mtu hushika vumbi ama mchanga na kumpaka usoni marehemu na mikononi mwake. baadaye anaombewa na kuzikwa.	https://www.bbc.com/swahili/habari-52282362
entertainment	Mwanamuziki wa kike wa Uganda Juliana Kanyamozi ajifunguwa mtoto wa kiume	Mwanamziki kutoka Uganda Juliana Kanyomozi amejifungua mtoto wa kiume usiku wa kuamkia leo na kumpa jina la Taj. Kupitia ukurasa wake wa Instagram, nyota huyo wa kibao maarufu cha usiende mbali alichomshirikisha bushoke kutoka Tanzania ametangaza habari hizo njema kwa kuweka picha yake na mwanawe mchanga wakiwa hospitali.	https://www.bbc.com/swahili/gnb-52662178
religion	Changamoto zinazowakabili waislamu weusi kupata wapenzi wa kiislamu wa rangi tofauti	"""Watu wananiambia wewe ni mtu wa thamani, ungekuwa mzuri kwa dada yangu lakini wewe ni mweusi, jambo ambalo lilinishangaza."" Kha'llum Shabbaz, ambaye rangi yake ilimsababishia matatizo ya kuchumbiana na kupata ugumu wa kujitambua kuwa ni Mwislamu tena. Anaishi Uingereza. ""Kwa mtazamo wa kidini, wewe ni Mwislamu lakini bado ni mweusi. Lakini kwa mtazamo wa kitamaduni wewe ni mweusi na bado ni Mwislamu kwa hivyo pa kukimbilia ni wapi?"" Kha'llum Shabbaz, 28, aliambia BBC. Oktoba ni mwezi wa historia ya watu weusi, na anahisi kuwa Waislamu weusi wanaweza kusahaulika kunapokuwa na sherehe . Kha'llum, anayeishi Birmingham, Uingereza, anahisi hali kama hizo anapokutana na mtu anayempenda . ""Pia ina maana kwangu mtu ambaye anasimama peke yake na hawezi kuoa nje ya kabila lake, na hiyo inaweza kuwa sababu kwa nini yeye bado hajaoa."" Utafiti uliofanyiwa zaidi ya watumiaji 400 wa Muzmatch, mojawapo ya programu kubwa zaidi za kuchumbiana za Waislamu duniani, uligundua kuwa 74% ya watu  weusi wanahisi kuwa rangi imeathiri mahusiano yao. Walikabiliwa na masuala kama vile ubaguzi na ubaguzi wa rangi, huku baadhi ya washiriki weusi wakijihisi kutofaa kwenye tovuti ya uchumba mtandaoni. Kaya, 31, amekuwa akihusishwa na masuala kadhaa, ikiwa ni pamoja na jinsi mwanamke mweusi wa Kiislamu anavyohisi anapokuwa kwenye chumba cha uchumba. ""Si mara zote haifanywi kimakusudi, lakini nimegundua kuwa kuna wanaume wengi wanaosema maneno kama 'Unaonekana wa ajabu' na kwamba wangependa kuwa na mke mweusi na watoto weusi."" Anahisi kwamba ni hatua zinazokinzana na madili ya kiislamu ""Kuna wakati mtu aliniambia kuwa chaguo lake ni kuchumbiana na mtu wa rangi yake , na hakusema zaidi ya hayo. Masaibu ya  Kha'llum na Kaya katika Programu ya Dating Mirror na ukapima jinsi wanavyoweza kuwa kwa ujumla linapokuja suala la jamii kubwa ya Waislamu weusi. Zainab Hassan, mtaalamu wa masuala ya urembo, anasema ""lazima uonyeshe kuwa wewe ni Muislamu"" unapokuwa mtu mweusi, jambo ambalo halifanyiki kwa wengine. ""Mazingira unayofanya yanaleta mabadiliko makubwa kwa sababu nchini Nigeria, weusi na Waislamu ndivyo kila mtu alivyo,"" alisema Zainab, 27, wa Manchester. ""Kuna ubaguzi wa rangi katika baadhi ya jamii za Kiislamu, hasa miongoni mwa Waislamu weusi na Waislamu wengine,"" alisema. Kaya ni Mwislamu mcha Mungu na anasikitika kuwepo kwa ubaguzi huo, akisema kwamba uaminifu wake si mdogo kuliko wale waliozaliwa katika dini hiyo. ""Kuna matatizo ya tamaduni tofauti. Kuna matarajio fulani kwa watu binafsi na familia ambayo hayatokani na utamaduni wa Kiislamu."" Tangu maandamano ya Black Lives Matter yafanyike baada ya kifo cha George Floyd, Zainab Hassan anahisi kumekuwa na mabadiliko madogo. ""Nadhani harakati imesababisha mabadiliko."" ""Ni mapema  kusema kwamba kila kitu kimebadilika, lakini kutokana na mazungumzo niliyoyaona, hata kurasa ninazojiunga nazo ninahisi kwamba sasa kuna Waislamu wengi weusi katika jamii."" Ili kuleta mabadiliko chanya, Kha'llum anahisi kwamba kuna mapungufu kwa Waislamu weusi. ""Kila mtu anahitaji kuhisi kwamba hajatengwa na jamii, na ni vyema kuhisi kuwa hauko peke yako,"" aliongeza. Kaya anahisi kuna haja ya kujaza nafasi zilizoachwa wazi ili Waislamu Weusi wajisikie sawa na jamii nzima. 'Sote tunaweza kuishi pamoja' Zeinab anahisi kwamba mashirika ya Kiislamu yanaweza kufanya mengi, lakini pia ni jukumu la jamii  nzima kufanya kazi pamoja. ""Sote tunaweza kuishi pamoja bila kuvuliwa utambulisho wetu. Hatupaswi kuuacha uraia wetu weusi, tuwe Waislamu au la,"" aliongeza."	https://www.bbc.com/swahili/habari-59115833
religion	Hagia Sophia: Papa 'asikitishwa' na uamuzi wa Uturuki kugeuza kanisa kuwa msikiti	"Kiongozi wa Kanisa Katoliki duniani Papa Francis amesema kuwa ""ameumizwa"" na hatua ya Uturuki kugeuza Hekalu la Hagia Sophia mjini Istanbul kuwa msikiti. Akizungumza katika ibada moja katika makao makuu ya Vatican, kiongozi huyo wa Kanisa Katoliki la Roma aliongeza kuwa mawazo yake ""yapo na watu wa Istanbul"". Hagia Sophia ilijengwa kama hekalu la Wakristo karibu miaka 1,500 iliyopita na baadae kugeuzwa kuwa msikiti baada ya mapinduzi ya Ottoman ya mwaka 1453. Hekalu hilo lililotambuliwa na Shirika la Umoja wa Mataifa la Unesco kama eneo la kihistoria duniani liligeuzwa kuwa makavazi ya kitaifa mwaka 1934 chini ya mwanzilishi wa nchi ya Uturuki padre Ataturk. Lakini mapema wiki hii mahakama nchini Uturuki iliamuru kuondolewa kwa hadhi ya makavazi katika jengo hilo, ikisema matumizi yake mengine zaidi ya kuwa msikiti ""haiwezekani kisheria"". Papa Francis alisema maneno machache kuhusu suala hilo: ""Mawazo yangu yawafikie wakaazi wa Istanbul. Nifikiria kuhusu Santa Sophia nahisi uchungu sana."" Rais Recep Tayyip Erdogan amesema ibada ya kwanza ya Kiislamu itafanyika Hagia Sophia Julai 24. Muda mfupi baada ya tangazo hilo, mwito wa kwanza wa sala au adhana ambayo ilipeperushwa katika vituo vyote vikuu vya habari ilisikika kutoka katika jengo hilo. Vituo vya mitandao ya kijamii ya Hagia Sophia vimeondolewa mtandaoni. Makundi yenye itikadi kali ya Kiislam nchini Uturuki kwa muda mrefu yamekuwa yakishinikiza eneo hilo ligeuzwe kuwa msikiti tena lakini wanazuoni na wanachama wa upinzani walipinga hatua hiyo. Akitetea uamuzi huo, Rais Erdogan alisisitiza kuwa nchi yake imefikia uamuzi wa kitaifa ambao ni haki ya nchi inayojitawala, na kuongeza kuwa jengo hilo litakuwa wazi kwa watu wote- Waislamu, wasiokuwa Waislamu na wageni wa kimataifa. 'Maoni kutotiliwa maanani' Papa ni mmoja wa viongozi kadhaa wa kidini na kisiasa duniani mbao wamekosoa hatua hiyo. Baraza la Makanisa Duniani limetoa wito kwa Rais Erdogan kubatilisha uamuzi huo. Kanisa la Urusi ambalo, lina idadi kubwa ya waumini wa Kikristo wa dhehebu la Orthodox duniani, moja kwa moja lilielezea kusikitishwa kwake na uamuzi uliotolewa  a mahakama ya Uturuki likisema kuwa haikutilia maanani maoni yake kabla ya kuamua juu ya kuamua kuhusu kesi ya Hagia Sophia. Hatua hiyo pia imekosolewa vikali na Ugiriki huku Unesco ikisema Kamati ya Kimataifa kuhusu maeneo ya Kihistoria Duniani huenda ikatathmini upya hadhi ya eneo hilo la kale. Mmoja wa waandishi maarufu wa Uturuki, Orhan Pamuk, ameiambia BBC kuwa hatua hiyo huenda ikaondoa ""fahari"" waliokuwa nayo Waturuki dhidi ya nchi hiyo ya Kiislam. ""Kuna mamilioni ya Waturuki kama mimi ambao walipinga hatua hii na ambao sauti zao hazikusikika,"" alisema Bw. Pamuk."	https://www.bbc.com/swahili/habari-53389423
business	Uingereza: Soko la mtandaoni laathiri biashara ya maduka	Ni nadra sana mwezi kupita bila taarifa juu ya maduka kufungwa kutangazwa au kuwepo kwa madai kuwa maduka yanapata hasara. Maduka yapatayo 3000 yaliyoko maeneo ya mijini nchini Uingereza yamefungwa mwaka huu. Kukua kwa kasi kwa biashara ya mtandaoni kutokana na matangazo  na urahisi wa kununua bidhaa katika mtandao ndio sababu inayowafanya wateja kupunguza kwenda dukani kwa ajili ya manunuzi. Kumiliki duka bila kutumia mitandao ni hasara ndio maana rekodi ya maduka yaliofungwa au yasiyo na vitu yameo. Ni zaidi ya asilimia kumi ya maduka kufungwa imeongezeka tangu Januari 2015. Kwa namna nyingi ,bidhaa zinaweza kuuzwa kiurahisi. Ingawa unapaswa kuuza kwa gharama ya zaidi ya bei uliyonunulia au kugharamikia. Miaka ya hivi karibuni biashara imekuwa ngumu kwa wauzaji wa maduka wanaosubiria wateja kufika dukani. Makampuni au maduka hayo yanapaswa kukabiliana na ongezeko la gharama, kuanzia kwenye kodi ya jengo na mzunguko wa biashara. Wakati huohuo wafanyabiashara wakijaribu kuendana na mabadiliko ya tabia za wateja. Wateja siku hizi wanatumia kila fedha yao katika mtandao  - na kama biashara zinaonekana kuwa na mauzo hafifu kwa asilimia ishirini licha ya kwamba gharama za uendeshaji biashara zimeongezeka , na kufanya upatikanaji wa faida kuwa mdogo.  Mfumo mpya wa manunuzi na uuzwaji wa bidhaa katika biashara siku hizi unawapa wakati mgumu  wafanyabiashara wengi ambao wanashindwa kuendana na  mabadiliko hayo. Wamiliki wengi wa maduka wanabaki kuwa na deni kubwa kutokana na kushindwa kuendesha biashara zao vizuri. Aina ya maisha ambayo watu wamechagua inawagharimu haswa kwa bidhaa ambazo haziwezi kukaa kwa muda mrefu. Kuwa na bidhaa zenye ubora mzuri sio kigezo tena kwa watu kuja kutembelea duka lako. Hali ya hewa pia ni sababu nyingine inayosababisha watu kuacha kwenda dukani. Pamoja na kwamba watu bado wanafanya manunuzi  lakini kukua kwa mitandao , maduka yanapaswa kuwafuata watu katika makwao  na sio wateja kufuata maduka. Mabadiliko haya yamepelekea watu kupoteza ajira zao kwa wingi. Mwaka huu, watu zaidi ya 1,000 wamepoteza ajira zao haswa katika maduka makubwa ya nguo. Inatajwa kuwa ndani ya miaka miwili, watu wengi zaidi watapoteza ajira zao na idadi inaweza kufika hata 900,000  katika karne ijayo. Maduka ambayo yanaendelea kufunguliwa ni yale ya kupeleka chakula au maeneo ya kufanya mazoezi. Wachambuzi wa mambo wanadai kuwa watu wanaacha utamaduni wa zamani wa manunuzi  kwa sababu ya maeneo ambayo maduka mengi yamefunguliwa. Hivyo watakaoweza kushinda katika biashara hii ni kufuata kile ambacho wateja  wanakitaka huduma waipate na waweze kununua.	https://www.bbc.com/swahili/habari-49667101
religion	Bieber asema Yesu amempatia amani katika kuhangaika na hali ya kupooza	"Mwimbaji Justin Bieber amesema Imani yake kwa Yesu imemsaidia kukabiliana na matatizo ya kimatibabu  yaliyomkabili hivi karibuni. Nyota huyo wa muziki alifichua wikindi iliyopita kwamba anakabiliwa na hali ya kiafya iliyomsababishia kupooza uso wake. Tangazo hilo lilifuatia kuahirishwa kwa matamasha yake matatu. ""Ninafahamu dhoruba hii itapita lakini wakati huo huo Yesu yuko nami ,"" Bieber aliandika kwenye Instagram. Bieber mwenye umri wa miaka 28-alisema Jumamosi kwamba hali ya kupooza kwake imetokana na maradhi yanayojulikana kama Ramsay Hunt syndrome. Maradhi haya hutokea wakati vimelea wanaposhambulia neva za uso karibu na masikio ya mtu. Dalili zinaweza kuwa ni pamoja na vipele vinavyosababisha maumivu katika kuta za ndani na  masikio, pamoja na kuhiusi kizunguzungu. Kama ilivyo kwa  Bieber, hali hiyo inaweza kusababisha kupooza upande mmoja wa uso ambao umeshambuliwa na virusi. Jumatatu, Bieber alituma kwenye ukurasa wake wa  hadithi ya Instagram- Instagram story, akisema kuwa ""alitaka kushirikisha umma  sehemu ndogo ya jinsi amekuwa akihisi"". ""Kila siku imekuwa bora zaidi na katika maumivu yote  haya nimepata Faraja katika yule aliyeniniumba na anayenifahamu ,"" aliandika Mcanada huyo. ""Ninakumbushwa kuwa anajua mambo yangu mimi yote. Anajua  mabaya yangu ambayo sitaki mtu yeyote ayajue na wakati wote ananikaribisha katika mikono yake ya upendo. ""Mtazamo huu umenipatia amani wakati wa thruba la kutisha ninalo likabili."" Wiki ililiyopita, katika video ya dakika tatu aliyoituma kwa wafuasi wake milioni 240, Bieber alitabasamu na kukonyeza macho yake  kuonyesha jinsi  ambavyo upande wa kulia wa uso wake usivyoweza kutingisika kutokana na kupooza. Mwimbaji huyo mzaliwa wa Canada alisema kuwa amekuwa akifanya ''mazoezi ya uso''ili kurejea katika hali yake ya kawaida'',  lakini akasema hajui itachukua muda gani kupona. Ramsay Hunt syndrome ni hali nadra sana ya kiafya. Kulingana  Shirika la Marekani la magonjwa yasiyo ya kawaida, ni watu watano tu kwa watu 100,000 wanaokadiriwa kupatwa na hali hiyo kila mwaka. Mara nyingi, watu hupona kikamilifu katika kipindi cha siku au wiki kadhaa, ingawa baadhi ya watu wanaweza kupata tatizo la kupoteza uwezo wao wa kusikia kabisa na kuharibika kwa macho."	https://www.bbc.com/swahili/habari-61798633
religion	Sherehe za Krismasi duniani kwa picha	Kutoka barani Afrika hadi Australia, misa na sherehe mbalimbali zimekuwa zikifanyika kuadhimisha moja ya siku takatifu katika kalenda za dini ya kikristo. Hizi ni baadhi ya picha zilizopigwa sehemu mbali mbali duniani. Jijini Mombasa misa ilifanyika usiku wa manane katika eneo maarufu la Fort Jesus. Jijini Nairobi mchana watu wakajitokeza kwenye viwanja vya bustani ya Uhuru kusherehekea na familia zao. Pia ilikuwa fursa nzuri kwa wafanyabiashara kwenye eneo hilo. Khartoum, Sudani Misa ya krismasi ikisherehekewa katika kanisa kuu la mtakatifu Mathayo ndani ya mji mkuu wa Sudani. Colombo, Sri Lanka Watoto wa kikatoliki  nchini Sri Lanka wakiwa wamevaa kama malaika katika kanisa la mtakatifu Anthony. Katika Jumapili ya pasaka, kanisa hilo lilikuwa la tatu kulengwa na watu waliovaa mabomu ya kujitoa muhanga, watu 54 walifariki dunia hapa, na zaidi ya watu 300 katika sehemu nyingine za nchi hiyo. Abu Dhabi, Umoja wa Falme za Kiarabu Muumini akiwasha mshumaa katika kanisa kuu la mtakatifu Joseph. Falme za Kiarabu ina jamii imayokua ya kikatoliki, huku Wafilipino wakiwa ni asilimia tano ya idadi ya watu wote. Mwanamke mmoja akijipiga picha nje ya kanisa kuu la mtakatifu Joseph katika mji mkuu wa Vietnam. Paris, Ufaransa Askofu Pilippe Marsset akiendesha misa ya usiku katika kanisa la mtakatika Germain l'Auxrrois. Kwa mara ya kwanza kwa zaidi ya miaka 200, Misa ya krismasi haikufanyika katika kanisa kuu la Notre-Dame baada ya moto mkali kutokea mwezi Aprili mwaka huu. Bethlehem, Palestina Misa ya usiku ikiendelea katika mji wa Magharibi wa Bank ambako Biblia inasema ndipo Yesu alipozaliwa. Mji wa Vatican Katika misa yake ya saba ya krismasi, Papa Francis amesema Mungu aliwapenda hata wale walio wabaya kati yetu, ujumbe unaoweza kutafsiriwa kuwa unahusu matatizo ya kanisa. Misa ya krismasi ya asubuhi ikiendelea katika kanisa la orthodox katika mji wa vita wa Aleppo nchini Syria. Jamii ya kikristo nchini humo ni moja jamii za zamani duniani, ukiridu nyuma hadi milenia mbili. watu wa wengi jamii hii hutokea katika madhehebu ya mashariki. Kanisa la Orthodox la Kigiriki, Kanisa la kitume la Kiarmenia na kanisa la Orthodox la Syria. Baghdad, Iraqi Nchini Iraqi, wakristo wamehudhuria misa ya krismasi katika kanisa la kianglikana la mtakatifu George, wakati huo huo maandamano yanayoipinga serikali, yaliyoanza mwezi Oktoba yakiendelea. Baadhi wanakadiria kuwa jamii ya kikristo nchini humo imepungua kutoka milioni 1.5 mwaka 2013, hadi kufikia 250,000. Katika siku kuu za krismasi picha hii imeonekana mjini Sydney ikimkashifu waziri mkuu Scott Morrison kwa kuchukua likizo ya kwenda Hawaii wakati nchi hiyo  ikipambana na moto wa msituni. Picha zote zina hatimiliki	https://www.bbc.com/swahili/habari-50911837
sports	Barcelona yasikitishwa na kuvuja kwa mkataba wa Messi	"Barcelona imesema kuwa itachukua ""hatua za kisheria"" dhidi ya gazeti la Uhispania la El Mundo baada ya kuchapisha maelezo kuhusu mkataba wa mshambuliaji, Lionel Messi wa pauni milioni 492. Barcelona ilikanusha kuhusika kwa namna yoyote ile katika uchapishaji wa taarifa hizo. Kwa mujibu wa El Mundo, mkataba wa Messi wa miaka minne ulikuwa wa thamani ya takriban euro 555,237,619 hadi Juni 30, 2021. Hii inamaanisha kuwa kijana huyo mwenye umri wa miaka 33, atakuwa anapokea pauni milioni 123 kwa msimu. Barcelona imesema katika taarifa iliyotoa kuwa ""inasikitishwa na uchapishaji wa maelezo hayo"". Na kuongeza kuwa: ""FC Barcelona haihusiki kwa namna yoyote ile katika uchapishaji wa taarifa hiyo na itachukua hatua stahiki za kisheria dhidi ya gazeti la El Mundo, kwa uharibifu wowote ule ambao huenda umetokea kwasababu ya taarifa hiyo. ""FC Barcelona imeonesha kumuunga mkono Lionel Messi, hasa katika jaribio lolote la kumdhalilisha na kuharibu uhusiano wake katika klabu hiyo ambako amefanyakazi na kuwa mchezaji bora duniani na katika historia ya soka."" Mchezaji huyo wa kimataifa wa Argentina Messi alijiunga na Barcelona akiwa na umri wa miaka 13 lakini akatuma ombi la kutaka aruhusiwe kuhamia kwingineko mnamo mwezi Agosti. Bado haijafahamiki ikiwa atabaki katika klabu hiyo wakati mkataba wake utakapomalizika. Messi ni mchezaji wa Barcelona aliyeweka rekodi katika ufungaji wa magoli mengi na ameshinda makombe 10 ya La Liga, Ligi ya mabingwa mara nne na tuzo ya Ballon d'Or - alipewa tuzo mara sita ya mchezaji bora duniani. Ombi lake la kutaka kuondoka Barcelona lilifuatiwa na kutoelewana kati yake na rais wa klabu hiyo Josep Maria Bartomeu, aliyeacha kazi hiyo mnamo mwezi Oktoba. Messi, anayeelezea utawala wa Bartomeu kama ""janga"", alisema mnamo mwezi Desemba ""Bado sijajua nitakachofanya."""	https://www.bbc.com/swahili/habari-55883233
politics	Mzozo wa siasa DRC: Wabunge kumuondoa madarakani Spika wa bunge	"Spika wa bunge la DRC Jeanine Mabunda ameondolewa katika nafasi yake baada ya wabunge kupiga kura ya maoni dhidi yake iliyowasilishwa bungeni na Upinzani. Miongini mwa wabunge 484 katika Bunge hilo kura 281 zilisema kwamba kiongozi huyo wa muhimili huyo aondoke katika nafasi yake. Zaidi ya wanabunge mia mbili  kati ya wabunge  mia tano waalifanya kikoa cha kupiga kura ya kumuondoa madarakani  Spika wa bunge Jeanine Mabunda kutoka chama cha Joseph kabila. Mwandishi wa BBC, nchini DRC anasema ; Upande wa chama cha Kabila tayari kulikuwa na mzozo katika vyama vilivyokuwa vinamuunga mkono, hivyo hiyo inaweza kuwa sababu ya kuanguka kwao. Na hatua inayofuata ni waziri mkuu kujiuzulu sasa kwasababu rais atamchagua mtu atakayeunganisha vyama bungeni hivyo nia ya rais kuvunja muungano huo. Lakini kinachoshangaza inakuwaje spika huyo ashindwe kupata kura za kutosha kumtetea kupata kura za kutosha wakati wabunge wa chama chake ni wengi zaidi. Tuhuma zimemwendea rais wa zamani Joseph Kabila kwa kumchagua mtu dhaifu ambaye hajawahi kuwa kiongozi au kusimamia watu wowote. Hata kutoka kwa wafuasi wake Kabila wanaona kuwa nafasi ile ilihitaji mtu ambaye ana uzoefu wa kisiasa, tofauti na spika aliyeondolewa. Huku wabunge wa upande wa rais aliyeko madarakani Felix Tschisekedi  wanamtuhumu  kwa uongozi mbaya. Kwa mujibu wa mbunge Moindo Nzangu , ambaye aliwasilisha mapendekezo ya kura hiyo mwanzilishi Spika Bi Jeanine Mabunda atatakiwa kujitetea mbele ya wabunge kabla ya kumpigia kura ya kutokuwa na Imani naye. Vurugu na ghasia zilitokea ndani ya bunge hilo wiki hii wakati ulipowasilishwa muswada wa kura ya maoni  na watu kadhaa walijeruhiwa wakati wanaharakati na wabunge walipoanza kurushiana viti na kuharibu samani ndani ya bunge. Mzozo wa hivi karibuni wa  kisisia nchini Congo umeibuka tena  baada ya rais Félix tshikedi kutangaza nia yake ya kuvunja bunge ili apate wingi wa wabunge ambalo kwa sasa lina idadi kubwa zaidi ya wabunge kutoka chama cha mtangulizi wake rais mstaafu Joseph Kabila. Jumapili Rais wa Jamuhuri ya Demokrasia ya Kongo, Félix Tshisekedi, alitangaza kuweka mpango wa kuvunja serikali ya muungano na wafuasi wa aliyekuwa rais wa taifa hilo, Joseph Kabila. Alisema  alipata ushauri wa wiki tatu kabla ya kutoa tangazo hilo la kusitisha serikali ya muungano. Bwana Tshisekedi anasema ameshindwa kutekeleza matakwa  ya Wakongo kwa kipindi cha miaka miwili kutokana na changamoto hiyo. Jambo muhimu ambalo ameliamua Rais Tschisekedi  ni kuchagua maofisa wapya kuunda baraza jipya kwani bunge la sasa lina wafuasi wengi wa Kabila ambao hawamsikilizi. Alisema alikuwa amejiandaa kuvunja bunge lote kama kuna ulazima. ""Ni wakati muafaka wa kuzingatia maadili, kanuni na mfumo wa mipango iliyopo. Hivyo ni muhimu kufanya mageuzi yakinifu na sahihi katika bunge lililopo sasa ni muhimu'', alisema Bw Tschisekedi.. Alimteua  'mtoa taarifa' ,kwa mujibu wa katiba kifungu namba 78, aya ya pili. Mtoa taarifa huyo atawajibika kuainisha watu watakaokuepo kwenye serikali mpya ya muungano, ambayo itakuwa na wajumbe wengi ambao ni wafuasi wa chama kilichopo madarakani tofauti na awali. Utakuwa muungano mpya ambao serikali utauweka na kufanya kazi kwa miaka iliyosalia ya uongozi wangu, alisema alisema na kuongeza kuwa :''Kwa mujibu wa maono yangu, ili kufanikisha kukidhi matakwa ya watu mabadiliko hayo yanapaswa kufanyika.Kwa maana nyingine , sababu ya kusitisha muungano huu ni kukabiliana na mvutano uliopo ambao unaweka kizuizi katika jitihada za serikali.'' Wachambuzi wa masuala ya kisiasa nchini Congo wanasema, huenda  isiwe rahisi kwa Bwana Tschisekedi kufanya mageuzi ya kiuongozi ikizingatiwa kuwa kuwepo kwake madarakani kuna mkono wa mtangulizi wake Joseph Kabila ambaye bado ana ushawishi mkubwa wa kisiasa nchini humo."	https://www.bbc.com/swahili/habari-55258311
entertainment	Stormzy na Meghan Markle ni miongoni mwa watu weusi walioorodheshwa kati ya wale walio na ushawishi mkubwa zaidi Uingereza	Stormzy, Meghan Markle  na Raheem Sterling wametajwa miongonbi mwa watu weusi walio na uwezi mkubwa  nchini Uingereza. Muhariri wa jarida la Vogue Edward Enninful , mwanamitindo Adwoa na Reggie Yates pia wameorodheshwa  katika orodha hiyo ya 2020. Ismail Ahmed  ambaye ndiye mkuu wa kampuni ya fedha ya WorldRemit , ndiye anayeongoza katika orodha hiyo. Orodha hiyo inashirikisha watu 100 wenye mizizi ya Afrika, Afrika na Caribean na Waafrika wa Marekani  wanaofikiriwa kuwa na ushawishi mkubwa. Majina mengine maarufu katika orodha hiyo ni Idris Elba, Anthony Joshua, Dina Asher-Smith na Naomie Harris. Ismail Ahmed alianzisha kampuni yake 2010 akitumia fidia kutoka kwa Umoja wa mataifa kwa kufichua kashfa kubwa ya iufisadi. Kampuni yake inalengwa kuwasaidia wahamiaji kutuma fedha ka matrafiki na familia zao nyumbani walikotoka. Alisema: Ni fursa na heshima kubwa kushinda tuzo hii. Nilipokuwa nikikuwa  nchini Somaliland, niliona jinsi fedha zinazotumwa nyumbani na wahamiaji zinaweza kubadilisha maisha  na jamii nzima. Nilipowasili mjini London kusoma na kuanza kutuma fedha nyumbani , nilikasirishwa  na muda  na gharama ya kutuma fedha kupitia maajenti. Hivyobasi alichukulia swala hilo kuwa lengo lake kutafuta njia bora  kufanya kazi hiyo kuwa rahisi na kwa muda mfupi. Jopo lililoongozwa  na jaji mstaafu wa mahakama kuu , Dame Linda Dobbs , lilichagua  watu hao  katika mwaka wake wa 13. Lengo lao ni kuwatuza wale walio juu katika nyanja mbalimbali  ikiwemo biashara , sayansi, teknolojia na burudani. Ni majina 10 pekee yalio juu yalioorodheshwa. Meghan Markle alichaguliwa katika orodha ya umma, na elimu lakini hakuorodheshwa miongoni mwa watu 10 bora.	https://www.bbc.com/swahili/habari-50194053
entertainment	Papa Shirandula: Msanii maarufu wa Kenya 'alifariki akisubiri matibabu'	"Mwigizaji maarufu wa Kenya Charles Bukeko, maarufu Papa Shirandula, ''alifariki akisubiri kupokea matibabu'' katika hospitali moja jijini Nairobi, mjane wake amewaambia waombolezaji. Bi Beatrice Ebbie Andega , alidokeza hayo Jumatatu Julai 20, wakati wa mazishi ya msanii huyo yaliyofanyika katika Kijiji chao cha Namisi-Bukeko eneo la Nanderema, Funyula kaunti ya Busia. Shughuli nzima ya mazishi ilifanywa kuambatana na kanuni zilizowekwa na Wizara ya Afya nchini Kenya ili kudhibiti maambukizi ya virusi vya corona. Mwili wa Papa Shirandula ulisalia kwenye gari la kubeba maiti baada ya kuwasili nyumbani kwao huku polisi na maafisa wa afya wakiulinda kwa karibu. Aidha, inasemekana wenyeji walipewa taarifa za kutotangamana na waombolezaji waliotoka mji wa Nairobi. Na punde tu magari yaliyobeba waombolezaji yalipowasili, yalinyunyiziwa dawa. Wakati huohuo, baba yake, Cosmas Bukeko amekanusha madai ya kwamba mwigizaji huyo alikufa kwa ugonjwa wa virusi vya corona. Amesema kuwa familia hiyo inahitaji maelezo zaidi kutoka hospitali kuhusu kile kilichotokea kijana wake alipoaga dunia. ""Kwa sasa ziwezi kusema chochote kuhusu ugonjwa wake hadi nitakapofanya mazungumzo na hospitali. Nitasafiri kurejea Nairobi na pamoja na mke wake, tutawasiliana na wakili kupata taarifa kamili kutoka hospitali,"" alisema. Mbali na maafisa wa afya, polisi na familia kidogo ya karibu waliokuwa nje, waombolezaji wengine walichungulia kupitia madirishani mwao wakati mwili unawasili nyumbani. Bwana Bukeko aliyezaliwa 1963, alikuwa na kaka wanane na dada wanne. ""Alifanya mtihani wa kidato cha nne 1981 na kuajiriwa na serikali kama karani. Kisha akafanyakazi katika Chuo Kikuu cha Nairobi, Chiromo kabla ya kuingia kwenye uigizaji,"" amesema Bwana Wafula. ""Kijana wangu amekuwa kila kitu kwetu. Alijenga nyumba zote katika hili boma. Yeye ndio ambaye amekuwa akisimamia kula kwetu. Hata hatujui umeme unalipwa pesa ngapi na hatujawahi kukatiwa hata siku moja,"" mama yake amesema. Mwili wa Papa Shirandula umezikwa saa mbili na dakika 45 asubuhi baada ya ibada fupi ya kumuaga ambapo mke wake amedai kuwa Hospitali ya Karen ilizembea katika utenda kazi wake. Punde tu baada ya mazishi watu waliombwa kutawanyika."	https://www.bbc.com/swahili/habari-53469042
sports	Kombe la Dunia 2022: Mechi za Afrika zatarajiwa kushika kasi katika hatua za mchujo	Safari ndefu ya Afrika kuelekea Kombe la Dunia mwaka 2022 itaamuliwa wakati nafasi zake tano nchini Qatar zitakapoamuliwa ndani ya siku tano zijazo. Mataifa kumi yanashiriki katika mechi za mchujo za mpira wa soka, huku ikijitokeza kwamba jinsi mechi zingine zilivyopangwa ni kali mno. Chini ya wiki saba tangu kumenyana katika fainali ya Kombe la Mataifa ya Afrika, Misri na Senegal zinakutana tena - safari hii kuwania kufuzu Qatar. Sadio Mane alimshinda mchezaji mwenzake wa Liverpool, Mohamed Salah kunyakua taji la Afrika, na mmoja wa washambuliaji hao nyota sasa atakosa nafasi ya kushiriki michuano ya kimataifa baadaye mwaka huu. Mechi za kwanza zote tano zitachezwa Machi 25, na za marudiano siku nne baadaye. Kwa mara ya kwanza, mechi za mchujo za Kombe la Dunia za Afrika zitakuwa na teknolojia ya video kusaidia marefa yaani (VAR). Mataifa yote mawili yalikuwepo kwenye Kombe la Dunia lililopita lakini hakuna iliyoweza kufuzu hatua ya makundi nchini Urusi. Senegal inawania kucheza fainali kwa mara ya tatu huku Misri ikiwinda kwa mara ya nne katika michuano ya kimataifa, na ya pili mfululizo kwa mara ya kwanza. Aliou Cisse amewabakisha wachezaji wengi walioisaidia Senegal kutwaa Kombe la Mataifa ya Afrika kwa mara ya kwanza wakati 'Teranga Lions' ikipania kufuzu mfululizo kwa Kombe la Dunia baada ya kukosekana kwa miaka 16 iliyomalizika 2018. Kocha wa Pharaohs Carlos Queiroz amesema hakuna nafasi ya pole au kesho kupitia akaunti yake ya twitter. Misri watakuwa wenyeji wa mkondo wa kwanza, huku mchujo mpya wa Senegal uliozinduliwa Stade du Senegal ukiwa na mchezo wa marudiano Jumanne. Mataifa hayo mawili ya Afrika Magharibi makubwa yatapambana kuelekea Qatar, huku sare yao ikiendelea kukumbukwa kutokana na ushindani wao. Nigeria, ambao waliamua kumbakisha Augustine Eguavoen baada ya Kombe la Mataifa ya Afrika, wanawinda kwa mara ya nne mfululizo Kombe la Dunia, huku Ghana wakitafuta kurejea baada ya kukosa michuano ya Urusi 2018. Otto Addo aliteuliwa kuwa kocha wa muda baada ya Black Stars wakishika mkia katika kundi lao la Kombe la Mataifa ya Afrika, huku kocha wa zamani wa Ligi Kuu ya Uingereza Chris Hughton akitajwa kuwa mkurugenzi wa ufundi, baada ya Milovan Rajevac kutimuliwa. Ghana imekuwa timu ya tatu tu ya Afrika kutinga robo fainali ya Kombe la Dunia mwaka wa 2010, ikifungwa na Uruguay kwa mikwaju ya penalti, na inalenga kupata nafasi ya kushiriki kwa mara ya nne kwenye michuano hiyo. Nchi zote mbili hazijafuzu tangu Brazil mwaka 2014 na zinatarajia kurejea baada ya Kombe la Mataifa ya Afrika kwa sababu tofauti. Cameroon, wakiwa na kocha mpya Rigobert Song, walilazimika kumaliza katika nafasi ya tatu nyumbani na wanawania kufuzu kwa Kombe lao la nane la Kombe la Dunia - ikiwa ni mara nyingi zaidi kuliko taifa lolote la Afrika. Utetezi wa Algeria wa taji lao la Kombe la Mataifa ya mwaka 2019 ulionekana kuwa mbaya, huku Desert Foxes wakifunga bao moja tu walipomaliza bila ushindi na mkiani mwa kundi lao. Kocha Djamel Belmadi, ambaye alichukua usukani Agosti 2018, alikuwa amecheza mechi 35 bila kushindwa lakini alishangaza wengi pale alipopoteza rekodi hiyo dhidi ya Equatorial Guinea. Mali ndiyo timu pekee kwenye raundi ya mchujo ambayo bado haijacheza fainali za Kombe la Dunia, na The Eagles wanaingia baada ya kutoka sare dhidi ya Tunisia wakiwa ndani ya hatua ya timu 16 bora kwenye Kombe la Mataifa ya Afrika. Pande hizo mbili zilikutana katika hatua ya makundi nchini Cameroon, huku wenyeji hao wa Afrika Magharibi wakishinda 1-0, lakini mechi hiyo ilizidiwa na mwamuzi wa Zambia, Janny Sikazwe aliyepuliza kipenga cha mwisho mapema baada ya kukumbwa na joto kali. Tunisia ilimtimua kocha Mondher Kebaier kufuatia kuondolewa katika robo fainali, huku msaidizi wake Jalel Kadri akipewa jukumu la kusimamia michezo hizi miwili. Wenyeji hao wa Afrika Kaskazini wanapania kufuzu kwa michuano ya Kombe la Dunia mfululizo, baada ya kutolewa katika hatua ya makundi nchini Urusi miaka minne iliyopita. Baada ya kutolewa kwa hatua ya makundi kwenye Kombe la Dunia 2018, iliyojumuisha kipigo dhidi ya Iran na Ureno na kutoka sare na Uhispania, Morocco iko makini kurejea katika Kombe la Dunia na kuweka ahidi yao nchini Urusi. Wachezaji hao wa Afrika Kaskazini wanatazamia kupata nafasi yao ya sita kwenye michuano hiyo, huku kufuzu kwao 2018 kukihitimisha miaka 20 ya kukosekana kwao kwenye hatua hiyo kubwa zaidi. Atlas Lions ilitolewa katika hatua ya 16 bora ya Kombe la Mataifa ya Afrika na Misri mapema mwaka huu, lakini wapinzani wao waliotinga Qatar hawakufanikiwa kuona lango kwa Cameroon. Jamhuri ya Kidemokrasia ya Congo imecheza Kombe la Dunia mara moja tu hapo awali, na kutolewa kwao pekee kunawadia kama vile Zaire mwaka 1974 walipopoteza michezo yote mitatu ya makundi. Leopards ndio timu iliyo katika nafasi ya chini zaidi katika mchujo, ikishika nafasi ya 66 duniani, na mwenyeji wa mechi ya kwanza mjini Kinshasa siku ya Ijumaa.	https://www.bbc.com/swahili/habari-60858688
religion	Makaburi ya Misri: Majeneza yaliozikwa miaka 2,500 yafukuliwa Saqqara	"Jumla ya majeneza  27 yaliozikwa zaidi ya miaka 2500 yamefukuliwa na wanakiolojia katika makaburi ya zamani nchini Misri. Majeneza hayo yalipatikana katika kisima kipya kilichogunduliwa katika eneo moja takatifu lililopo huko Saqqara , kusini mwa mji mkuu wa Cairo. Majeneza 13 yaligunduliwa mapema mwezi huu , lakini mengine 14 zaidi yamepatikana  , maafia wanaesma. Ugunduzi huo unasemekana na wataalamu kuwa mkubwa zaidi kuwahi kufanyika. Picha zilizotolewa zinaonesha majeneza yaliopakwa rangi za kuvutia na kuhifadhiwa  na vitu vingine vidogo. Saqqara lilikua maziko ya watu wengi  kwa zaidi ya miaka 3000 na limeorodhedhwa miongoni mwa turathi duniani. ""Utafiti wa awali unaonesha kwamba majeneza hayo yalikuwa yamefungwa kabisa na kwamba hayajawahi kufunguliwa tangu yalipozikwa , alisema waziri wa mambo ya kale  nchini Misri  katika taarifa siku ya Jumamosi. Taarifa hiyo inaongeza kwamba waziri wa mambo ya kale nchini Misri Khaled al-Anani awali alichelewesha kutangaza ugunduzi huo hadi pale alipotembelea eneo hilo mwenyewe , ambapo aliwashukuru wafanyakazi kwa kufanya kazi katika hali ngumu  chini ya kisima hicho chenye urefu wa  mita 11.. Uchimbuaji unaendelea  katika eneo hilo huku wataalamu wakijaribu kujua maelezo zaidi kuhusu chanzo cha majeneza hayo. Waziri huyo alisema kwamba alitumai kwamba ugunduzi huo utazidi kufumbua 'siri zaidi'  katika mkutano na wanahabari katika sku zijazo. Vitu vingine vya kale vilivyogunduliwa karibu na majeneza hayo ya mbao pia vilionekana vimeundwa kwa mandhari mazuri na kupakwa rangi za kuvutia. Mnamo mwezi Novemba 2018 , kiwango kikubwa cha wanyama waliokaushwa na kuhifadhiwa karibu na Saqqara walioneshwa  kwa umma kwa mara ya kwaza. Ugunduzi huo ulihusisha paka , mamba, nyoka aina ya kobra na ndege. Eneo la Saqqara, lililopo kilomita 30 kusini ma mji wa Cairo , ni eneo lenye makaburi ya zamani ambalo pia lilikuwa likihudumu kama eneo la maziko la mji mkuu wa zamani wa Misri Memphis, kwa zaidi ya miongo miwili. Katika miaka ya hivi karibuni , Misri imezidisha ukuzaji wake wa ugunduzi wa vitu vya kale kwa lengo la kufufua utalii wake"	https://www.bbc.com/swahili/habari-54230862
business	Sababu za Mama kuamua kumuuza mwanae Kenya kwa pauni 70	"Mwezi uliopita, BBC Africa Eye kufichua  biashara haramu ya watoto katika mji mkuu wa Kenya, Nairobi. Polisi waliwakamata watu saba kwa makoa ya kusafirisha watu.  lakini vipi kuhusu wanawake wa upande mwingine wa mikataba hii haramu? Ni nini kinachomsukuma mama kuuza mtoto wake kwa pauni 70? Maisha ya Adama yalikuwa rahisi wakati alipokuwa na wazazi wake, alisema. Pesa ilikuwa ngumu, na hakuwa na uchaguzi, lakini kulikuwa na agizo kwa vitu ambavyo vilikuwa na maana. Alihudhuria shule na aliipenda sana. Alikuwa na wasiwasi kiasi. Halafu baba yake alifariki akiwa na miaka 12, na mama yake alifuata miaka michache baadaye. ""Maisha yalikuwa magumu wakati huo,"" alisema, katika mazungumzo kutoka katika kijiji chake huko Mashariki mwa Kenya. ""Nililazimika kuacha shule na kujitunza mwenyewe."" Akiwa na miaka 22, Adama alikutana na mwanaume na akapata ujauzito, lakini alifariki siku tatu baada ya mtoto wao wa kike kuzaliwa. Upweke wake uliongezeka. Alimnyonyesha mtoto wake kwa ugonjwa wa watoto wachanga hadi alipopona, takriban miezi 18, kisha kipato cha kutosha kilihitajika kuwafanya wote wawili waweze kuishi. Hivyo Adama alimwacha mtoto na bibi yake mzee na kuelekea Nairobi kutafuta kazi. ""Kumbuka kuwa unakwenda kupata riziki kwa ajili ya mtoto wako,"" Bibi yake alisema. Adama alifika Nairobi na kuanza kwa kuuza Matikiti maji barabarani, lakini haimkulipa vya kutosha na mwenzake aliyeishi naye nyumbani aliiba pesa  yote aliyoiacha ndani. Maisha katika jiji yalikuwa magumu pia: ana kovu kwenye paji la uso wake, chini ya nywele zake zilizokatwa, kutokana na kujitetea. ""Wanaume wengine walikuwa wakinikorofisha na ilifikia hatua ilibidi nipigane,"" alisema. Aliendelea kufanya kazi ya ujenzi, ambapo hakulipwa kabisa, na kutoka hapo alikwenda kwenye kilabu cha usiku, ambapo alimuagiza bosi wake ampe moja kwa moja fedha bibi yake kijijini. Baada ya muda, Adama alichukua mshahara  kidogo huko Nairobi ili aweze kupanga mahali pa kuishi. Alipata kazi mpya na mshahara bora kidogo kwenye eneo jingine la ujenzi, na alikutana na mwanaume huko. Wawili hao walichumbiana kwa muda na akamwambia anataka kupata mtoto. Adama alimpa sharti - ikiwa angeweza kumleta mtoto wake wa kike kuishi nao, wangeweza kupata mtoto pamoja. Alikubali, na kwa miezi mitano ya ujauzito wa Adama alilipa kodi na bili na alinunua chakula kwa ajili ya nyumba yao, na Adama alisubiri wakati mzuri wa kumleta mtoto wake mjini. Kisha akaondoka siku moja na hakurudi tena. Wanawake wengi watajua wasiwasi wa kujiandaa kumleta mtoto ulimwenguni bila pesa ya kutosha kulisha mtu mmoja, achilia mbali wawili. Wengi hawatawahi kufikiria kuuza mtoto kwa mgeni. Lakini kwa akina mama wengine wajawazito katika umasikini nchini Kenya, kuuza mtoto kwa wafanyabiashara imekuwa wazo la mwisho ili kuweza kuishi. Wafanyabiashara hao hulipa kiasi kidogo cha kushangaza. Sarah alikuwa na umri wa miaka 17 wakati alipopata ujauzito kwa mtoto wake wa pili, bila kuwa na namna ya kumsaidia mtoto huyo, alisema. Alimuuza kwa mwanamke ambaye alimpa shilingi 3,000 za Kenya - karibu pauni 20. ""Wakati huo nilikuwa mdog, sikuwahi kufikiria kile nilichokuwa nikifanya kilikuwa kibaya,"" alisema. ""Baada ya miaka mitano iliniumiza, na nilitaka kumrudishia pesa."" Alisema anajua wanawake wengine ambao walikuwa wamewauza watoto wachanga kwa pesa kama hiyo. ""Wasichana wengi huuza watoto wao kwa sababu ya changamoto. Labda amefukuzwa nyumbani na mama yake na hana kitu, au alikuwa bado shuleni wakati alipopata ujauzito. hii  ni shida nyingi kwa msichana ambaye ana miaka 15 au 16. ""Utakuta wasichana wanapoteza watoto wao na kila kitu wanachomiliki kwa sababu hakuna mtu wa kuwashika mkono."" Kenya ina moja ya viwango vya juu zaidi vya mimba zaa utotoni barani Afrika, na wataalam wa afya wanasema hali imekuwa mbaya wakati wa janga la virusi vya corona, na wanawake wengine wanasukumwa kufanya kazi ya ngono ili kuishi na wasichana kupoteza muundo wa mfumo wa shule. ""Nimesikia hadithi nyingi za wanawake na wasichana katika hali hii. Mabinti huja katika miji kutafuta kazi, kuingia katika mahusiano, kushika mimba, na kutelekezwa na baba wa mtoto,"" alisema Prudence Mutiso,  mwanasheria wa haki za binadamu ambaye ni mtaalamu wa masuala ya ulinzi wa mtoto na haki za uzazi. ""Ikiwa baba hatalipa, basi wanawake na wasichana hawa wanapaswa kutafuta njia zingine za kubadilisha mapato hayo. Na hiyo ndiyo inayowachochea kwenda kwa kwa wauzaji hawa wa watoto, ili waweze kupata kipato cha kujikimu na labda watoto walio nao nyumbani. Watu hawazungumzii hili kwa uwazi, lakini hili lipo. Adama alificha ujauzito wake kwa muda mrefu kadiri alivyoweza, kwenye eneo la ujenzi, hadi ilipofikia hali ya kushindwa kubeba tena mifuko mizito ya saruji au kujificha tumbo lake. Halafu hakuwa na mapato ya kulipia kodi yake. Kwa miezi mitatu, mwenye nyumba alimpa neema, kisha akamfukuza. Katika ujauzito wa miezi minane, Adama alianza kuvunja nyumba usiku sana ili kulala tu na kuondoka mara kunapokucha asubihi. ""Siku nzuri ningebahatika kupata chakula,"" alisema. ""Wakati mwingine nilikuwa nikinywa maji tu, kusali, na kulala."" Wakati mwanamke anajikuta katika nafasi ya Adama nchini Kenya, sababu kadhaa zinaweza kuwasukuma mikononi mwa wafanyabiashara. Utoaji mimba ni haramu isipokuwa maisha ya mama au mtoto yapo hatarini, ikiacha njia mbadala tu zisizokubalika . Kuna pia ukosefu mkubwa wa elimu ya ngono na afya ya uzazi kwa vijana, haswa vijijini, na vile vile ukosefu wa ufahamu juu ya michakato ya kisheria ya kuasili watoto. ""Wanawake na wasichana walio na mimba zisizohitajika hawana msaada kutoka kwa serikali,"" alisema Ibrahim Ali, mratibu wa Kenya kwa shirika la misaada la Afya . ""Wanawake hawa mara nyingi wamekuwa wakiteswa na kunyanyapaliwa, haswa katika maeneo ya vijijini, na huwa wanakimbia, na hiyo inawaweka katika mazingira magumu mijini."" Adama hakujua ni chaguo gani la kisheria ambalo lingekuwa wazi kwake kumtoa mtoto wake salama, na hakuelewa mchakato wa kuasili. ""Sikujua kabisa,"" alisema. ""Sikuwahi kusikia habari zake."" Alifikiria utoaji wa mimba, alisema, lakini hakukubaliana na wazo hilo na imani yake. Kisha akafikiria kujitoa uhai. ""Nilikuwa na msongo wa mawazo, nilianza kufikiria ni jinsi gani ningejiua kwa kuzama kwenye maji , kwa hivyo watu wangenisahau tu."" Lakini wiki chache kabla ya kujifungua, mtu mmoja alimtambulisha Adama kwa mwanamke aliyevaa vizuri anayeitwa Mary Auma, ambaye alimwambia asitoe mimba au kuukatisha uhai wake. Mary Auma anaendesha kliniki ya barabarani kinyume cha sheria katika makazi duni ya Nairobi Kayole. Alimpatia Adamu shilingi 100 na kumwambia aende kliniki siku iliyofuata. Kliniki ya muda mfupi ya Mary Auma sio kliniki, ni vyumba viwili vilivyofichwa nyuma ya duka la mbele kwenye barabara ya Kayole. Ndani kuna rafu chache tupu zilizotawanyika na bidhaa za zamani za dawa, nyuma yake kuna vyumba vya wanawake kujifungulia. Auma anakaa ndani na msaidizi wake, akinunua na kuuza watoto kwa faida, bila usumbufu wa kufuatiliwa kuhusu ni nani ananunua au nini. Alimwambia Adama kuwa wanunuzi wake walikuwa wazazi wenye upendo ambao  hawawezi kushika mimba, ambao watamtunza mtoto anayetafutwa sana.  Auma huwaambia akina mama watarajiwa kuwa yeye ni muuguzi wa zamani, lakini hana vifaa vya matibabu, ustadi, au usafi wa mazingira kushughulikia shida kubwa wakati wa kujifungua. ""Mahali pake palikuwa pachafu, alitumia mkebe mdogo kwa ajili ya damu, hakuwa na beseni, na kitanda hakikuwa kisafi,"" Adama alikumbuka. ""Lakini nilikuwa nimekata tamaa, sikuwa na la kufanya."" Wakati Adama alipofika kliniki, Mary Auma alimpa vidonge viwili bila onyo, ili kuongeza uchungu, Adama alisema. Auma alikuwa na mnunuzi aliyepangwa na alikuwa na shauku ya kuuza. Lakini wakati Adama alijifungua, mtoto wa kiume alipata shida ya kifua na alihitaji utunzaji wa haraka, na Auma akamwambia Adama ampeleke hospitalini. Baada ya wiki moja hospitalini, Adama aliruhusiwa na mtoto wa kiume mwenye afya. Mmiliki wa nyumba ambaye alikuwa amemfukuza wakati alikuwa mjamzito alimruhusu kurudi na alimnyonyesha mtoto. Muda mfupi baada ya kumkimbilia Mary Auma tena , alisema, na Auma akampa shilingi nyingine 100 na kumwambia aende kliniki siku inayofuata. ""Kifurushi kipya kimezaliwa,"" Auma alimtumia meseji mnunuzi wake. ""Shilingi 45,000 za Kenya."" Mary Auma hakuwa akimpa Adama shilingi 45,000 - Pauni 300 - . Alimpa Adama 10,000 - karibu pauni 70. Lakini Mary Auma hakujua mnunuzi ambaye alikuwa amejipanga alikuwa mwandishi wa siri anayefanya kazi na BBC, kama sehemu ya uchunguzi wa mwaka mzima kuhusu ulanguzi wa watoto. Wakati Adama alipokwenda kliniki siku iliyofuata, alikaa kwenye chumba cha nyuma, akimbembeleza mtoto wake mchanga mikononi mwake. Katika mazungumzo ya kunong'ona, anayedhaniwa kuwa alimwambia alikuwa na chaguzi zingine, na Adama alibadili mawazo . Aliondoka kliniki siku hiyo akiwa amemshikilia mtoto wake, na kumpeleka kwenye nyumba ya kutunza watoto inayoendeshwa  na serikali, ambapo angetunzwa hadi hapo mpango w kuasili watoto utakapotimia. BBC ilimtaka  Mary Auma kujibu kuhusu madai hayo katika simulizi hii, lakini alikataa. Adama ana miaka 29 sasa, na anaishi tena katika kijiji alicholelewa. Bado hulala na njaa wakati mwingine. Maisha bado ni magumu. Anapata kazi mara kwa mara katika hoteli ndogo ya karibu lakini haitoshi. Anajitahidi kutokunywa. Ana ndoto ya kufungua duka lake la viatu kijijini na kupeleka viatu kutoka Nairobi, lakini ni ndoto ya mbali. Hawana mawasiliano na mtoto wake, lakini hajuti. ""Sikufurahi kuuza mtoto wangu, sikutaka hata kugusa pesa hizo,"" alisema. ""Wakati hakukuwa na pesa iliyohusika katika kumtoa, basi nilikuwa sawa."" Anajua nyumba ya watoto mahali ambapo alimwacha mtoto wake. Ni karibu na nyumba aliyofukuzwa wakati alikuwa karibu kumzaa. ""Najua eneo hilo liko salama,"" alisema, ""na watu wanaomtunza ni wazuri."""	https://www.bbc.com/swahili/habari-55302207
health	Wanawake wenye ndevu: 'Haijalishi ukiambiwa wewe ni mbaya, inauma kuambiwa unafanana na mwanaume'	"Wanajiita wanawake wenye ndevu na wengine sasa hawafichi tena ndevu hizo kwenye nyuso zao na wameanza kujitokeza na kueleza uzoefu wao. Wamekuwa wakishiriki sana katika mitandao ya kijamii na hata wameunda makundi ili kuonekana. BBC Mundo ilizungumza na wanawake wawili kati yao ili kuelewa jinsi mchakato wao wa kujikubali na kuikubali hali ya kuwa na ndevu ulivyokuwa na masuala mengine. LUTA: Jina langu ni Luta Cruz. Nilizaliwa Chile, mimi ni mwanamke, afro, mimi kutunga nyimbo, mimi kuimba na mimi ni hairy. Nina nywele nyingi. Nimekuwa napata nywele mpaka kwenye vidole vyangu vya mikono. Niligundua kuwa nywele nyingi kwa mara ya kwanza nilipokuwa na umri wa miaka 11. Mama yangu alinipeleka kwenye nyumba ya rafiki yangu ili kuziondoa. Nadhani alitaka kujilinda kwa sababu nilikuwa tayari na nywele nyingi, ajabu: Niliitwa msichana mwenye manywele nchini Chile na kwa kuongeza, nilikuwa na nywele mpaka usoni. ANA: Mimi ni Ana Dino. Mimi ni mwanamke, mchoraji na msanii wa kuona. Mimi natoka Mexico na nina ndevu. Katika umri wa miaka 13 sikuwa nimegundua kuwa nina ndevu zangu, alitokea mwanaume mmoja alinambia ananipenda, lakini tatizo lilikuwa nina nywele nyingi. Sikutilia maanani sana jambo hilo hadi nilipofika elimu ya juu ya sekondari, nywele zangu zilianza kujitokeza zaidi na watu wakaanza kuninyooshea vodole. Niliamua kunyoa. Nilipata matibabu kwa miezi sita ambapo waliweka sindano ndogo katika kila kitundu ya nwele  ili kuchoma mizizi (chanzo) na kisha kuzivuta nywele. Niliishia kuvimba sana uso, ukawa mwekundu. Nilipata mpaka na mzio (aleji). Mwishowe nilifanikiwa kupunguza kiasi kidogo, lakini nywele ziliendelea kuonekana. ANA: Nilipokwenda kutembea na marafiki nililazimika kubeba mkoba na kuficha vifaa vyote kama: taa, kioo, na vitu vingine. Sikumwambia mtu yeyote kuhusu ndevu zangu na utaratibu wangu wa kuondoa nywele. Niliishi kwa miaka mingi kwa aibu na kutafuta kuificha. LUTA: Nilimuona daktari kwa mara ya kwanza nilipokuwa na umri wa miaka 13. Alikuwa daktari wa masuala ya uzazi, alinigundua nina ovari za 'polycystic' na alielezea kuwa ovary hiyo ndiyo iliyosababisha kuwa na nywele za ziada. Hirsutism ni hali ambayo huathiri zaidi wanawake na husababisha kuongezeka kwa nywele nyeusi au nene zinazofanana zile za wanaume, hasa kwenye uso, kifua na mgongo. Ukuaji wa nywele hizi huwa hatua kadhaa. Hatua mojawapo inaitwa anagen, ambayo hutokea wakati nwele hukua kwa haraka ambapo nywele hukomaa na kuwa nyeusi. Hirsutism inaweza kutokea kwa sababu mbalimbali. ""Kuna sababu mbili kuu: ongezeko la uzalishaji wa homoni za kiume (androgens), kama vile testosterone, na kuongezeka kwa unyeti wa ngozi kwa androgens hizi,"" anasema Felizzola, ambaye pia ni mwanachama wa Chama cha Endocrinology cha Colombia. ""Lakini pia kunaweza kuwa na matatizo ya yanayohusiana na metaboliki na pia tatizo hili la hirsutism linaweza kutokuwa na sababu inayoyojulikana na hutokea karibu 5% ya waliofikwa nalo, ""anaongeza mtaalamu. LUTA: Kwa miaka kumi nilitumia vidonge vya uzazi wa mpango, lakini nywele ziliendelea kubaki . Nilipotimiza miaka 25 niliamua kutafuta suluhisho la uhakika. Nilikuwa nimechoka. Nilienda kwa daktari mmoja mpaka mwinginebila mafanikio, mapaka nilipoamua kufanya kitaalamu kitu kinaitwa endocrinology consultation. Nikafanya vipimo kadhaa na nikaambiwa kwamba utambuzi wa miaka yangu 13 haukufanana. Nilikunywa dawa zisizostahili. Walinambia nadhani nilikuwa na Congenital Adrenal Hyperplasia (HSC). Nakumbuka nilikuwa nawaza, Ee Mungu wangu, hii ni kitu gani? Nitakufa,... Ni kitu gani hichi chenye jina refu hili. Nilifana vipimo vingi sana maabara. Mwishowe waliniona nikiwa na afya. Ni hali ya maumbile ambayo huathiri tezi za adrenal, viungo vilivyoko juu ya figo, ambayo hutoa homoni ambazo husaidia kudhibiti metaboliki, mfumo wa kinga, shinikizo la damu, na kazi zingine muhimu. Miongoni mwa homoni wanazotengeneza androgens ni kama vile testosterone. Moja ya matatizo katika kutibu nywele za ziada ni kwamba inahusishwa na homoni ambazo haziwezi kupimwa, kama vile dihydrotestosterone, na unyeti wa androgenic wa ngozi, ambayo pia haipimwi, anasema Dk Felizzola. Wanawake wenye 'hirsutism mara nyingi huaelekezwa kutumia dawa ambazo husaidia kupunguza kiasi cha androgens. Lakini sio suluhisho la uhakika, kwani unyeti wa androgenic ni wa juu sana kwenye ngozi kwamba ni vigumu sana kukabiliana na athari zake. Kwa kuongeza, unapaswa kuzingatia madhara ambayo dawa nyingi zinazo. ""Dawa za uzazi wa mpango, kwa mfano, zinaweza kupunguza  kitu kinaitwa 'libido,"" anasema mtaalam."	https://www.bbc.com/swahili/habari-60696990
sports	Tetesi kubwa tano za soka Ulaya jioni hii (29.07.2022)	"Mchezaji anayelengwa na Manchester City Marc Cucurella amewasilisha ombi la  kutaka uhamisho huko Brighton. Seagulls tayari wamekataa ofa moja kutoka kwa City kwa ajili ya kumnunua beki huyo na inasemekana wameshikilia dau la £50m kwa mchezaji huyo wa zamani wa Barcelona. Beki huyo wa kushoto mwenye umri wa miaka 24 alijiunga na Brighton kutoka Getafe msimu uliopita wa joto. Ametambuliwa na meneja wa City Pep Guardiola kama mbadala wa Oleksandr Zinchenko, ambaye aliondoka City na kujiunga na Arsenal msimu huu wa joto. Cucurella inaeleweka kuhisi bei ya Brighton ya kuuliza si ya kweli. Mhitimu wa akademi ya Barcelona, ​​ana mechi moja ya juu kwa Uhispania na alichezea timu ya vijana chini ya miaka 23 iliyoshinda medali ya fedha kwenye Michezo ya Olimpiki ya Tokyo 2020. Mshambulizi wa West Ham na Uingereza Jarrod Bowen anaendelea kuhusishwa na kuhamia Arsenal msimu huu huku The Gunners wakiendelea kuongeza kikosi chao. Katika hatua hii ya uhamisho, wachezaji watano wamehamia Emirates, huku zaidi ya pauni milioni 100 zikitumika katika ada za uhamisho. Kiasi hicho  bado kinaweza kuongezeka zaidi ikiwa imesalia zaidi ya mwezi mmoja kabla ya soko la uhamisho kufungwa hadi Januari. Hii inampa Mikel Arteta muda wa kuimarisha kikosi chake zaidi, huku nafasi za mbele zikiwa ni eneo moja ambalo limekuwa likivutia. Chelsea wametakiwa ‘kufanya kila wawezalo’ na kumnasa Cristiano Ronaldo katika usajili mkubwa, wakati anataka kuondoka Manchester United. ""Cristiano Ronaldo yuko kwenye timu maskini sana, Man United walikuwa maskini sana msimu uliopita, na bado alifunga mabao 18 ya Premier League,"" beki wa zamani wa Blues Scott Minto aliambia kipindi cha White and  Jordan kwenye talkSPORT. ""Unaweza kubishana kwamba yote yanamhusu yeye [Ronaldo], lakini bado unaweza kukaa naye chini na kusema: 'Tazama tunakuhitaji ufanye hivi, je uko tayari kufanya hivyo? Ikiwa sivyo hatutakuja kwa ajili yako. Ikiwa ni wewe, tutafanya'. ""Ana uwezo wa kushinikiza - sio kwamba hawezi kuifanya, ni kwamba hataki kuifanya. Antonio Conte amewapa mashabiki wa Tottenham matumaini  kwamba atadumu kwa miaka mingi ijayo. Akizungumza huko Tel Aviv siku ya Ijumaa, Conte alisema: ""Kama nilivyosema hapo awali, mradi wetu, mpango wetu ni kujaribu kuwa washindani, zaidi ya zamani. “Lakini unajua kabisa kwenye soka unajenga kitu muhimu ndani ya siku moja, mwezi mmoja, mwaka mmoja unaenda hatua kwa hatua na kujaribu kuongeza ubora, kuongeza idadi ya wachezaji kwenye kikosi chako. ""Usisahau kuwa timu inaposalia katika nafasi nne za juu na kucheza michezo ya Uropa unahitaji kukabiliana na mashindano manne kwa njia bora zaidi."" Mkuu wa Sevilla Monchi ameilaumu Chelsea kwa kuporomoka kwa mkataba wao wa kumsajili Jules Kounde. ""Mapema katika majira ya joto, kulikuwa na vilabu vingi zaidi, lakini hadi wiki iliyopita klabu pekee ilikuwa Chelsea,"" alisema. ""Alhamisi iliyopita, tulikuwa na makubaliano ya mdomo na Chelsea, na Chelsea walikuwa na makubaliano na mchezaji huyo. Mchezaji huyo aliuzwa kwa Chelsea, yote yalikubaliwa. ""Lakini basi mashaka yalionekana, sio juu ya ubora wa mchezaji, lakini juu ya wasifu wake, ikiwa wanapendelea aina tofauti ya mchezaji. Barca walionekana kwa mara ya kwanza wikendi, mara ya kwanza nilipozungumza na Mateu Alemany (mkurugenzi wa soka wa Barcelona) ilikuwa Jumatatu."	https://www.bbc.com/swahili/articles/c72q58kv1gpo
technology	Jack Dorsey : Akaunti ya Twitter ya mwanzilishi wa Twitter yadukuliwa	"Wadukuzi walichukua kwa muda udhibiti wa akaunti ya Twitter ya mwanzilishi wa na mkurugenzi wa mtandao wa kijamii wa Twitter. Kundi la wadukuzi linalojiita Chuckling Squad limedai kuhusika na udukuzi wa akauntui ya Twitter ya Jack Dorsey. Akaunti hiyo iliyo wa mashabiki zaidi ya milioni nne ilianza kutumiwa kusambaza taarifa za chuki na kibaguzi kwa kutumia lugha chafu kwa karibu dakika kumi na tano. Twitter inasema mitambo yake haikufikiwa na wadukuzi na badala yake kulaumu kampuni ya mawasiliano ambayo haikutaja jina lake kwa kusababisha hitilafu hiyo. ""Nambari ya simu inayohusishwa na akaunti hiyo ilivamiwa kutokana na hitilafu ya kiufundi iliyosababishwa na kampuni hiyo ya mawasiliano ,"" ilisema taarifa iliyotolewa na Twitter. ""Hali hiyo ilitoa fursa kwa watu wasio na idhini ya kutumia nambari hiyo kuanza kutuma ujumbe kwenye mtandao wa Twitter."" Chanzo cha habari kutoka Kampuni hiyo ilithibitishia BBC kuwa wadukuzi walitumia mfumo unaojulikana kama ""simswapping"" kuchukua udhibiti wa akaunti ya Twitter ya Bw. Dorsey. Huu ni mfumo ambao inatumiwa kuhamisha nambari halisi ya simu ya Dorsey katika laini nyingine- na kuanza kuitumia. Wadukuzi mara nyingine hutoa hongo kwa wahudumu wa kampuni za mawasiliano au kuwapotosha kupata namabari halisi. Kwa kuchukua udhibiti wa nambari hiyo wadukuzi waliweza kuandika ujumbe moja kwa moja katika akaunti ya Twitter ya Bw. Dorsey. Japo siku hisi watumiaji wengi wa mtandao huo wanatumia programu tumishi kwenye simu zao kutuma ujumbe, awali Twitter ilibuniwa katika mfumo wa kutuma ujumbe mfupi- hali inayoisaidia kudhibiti idadi ya maneno mtumiaji anastahili kuandika. Wadukuzi waliandika nini? Ujumbe wa chuki na wa kibaguzi  - ulitumwa moja kwa moja kwa kutumia akaunti ya @jack, na wengine waka sabaza ujumbe huokwa kutumia akaunti zingine. Ujumbe mmoja uliashiria kuna bomu limetegwa katika makao makuu ya kampuni hiyo. Chuckling Squad imedai kuhusika na udukuzi wa Twitter za watu mashuhuri,kama vile mwanablogu wa masela ya urembo James Charles miongoni mwa watu wengine. Japo tukio hilo linaonekana kufanyika nje ya kampuni hiyo, linasalia kuwa aibu kwa mtandao wa kijamii wa Twitter, unaotoa huduma kwa viongozi wenye nguvu zaidi ulimwenguni."	https://www.bbc.com/swahili/habari-49536134
technology	'Niliuona mwili wa mwanangu kwenye Facebook': Kuteswa na kuuawa na wanajeshi wa Myanmar	Joseph anaomboleza kifo cha mwanawe. Baada ya wanajeshi wa Myanmar kuingia kijijini kwake, alikimbilia msituni lakini Pali Nang mwenye umri wa miaka 13 hakufanikiwa. Joseph aliona picha ya maiti ya mwanawe kwenye mtandao wa Facebook ambapo ilionyesha dalili za kuteswa. Yeye ni mmoja wa takriban wakimbizi 40,000 wa Myanmar ambao wamevuka mpaka na kuingia India.	https://www.bbc.com/swahili/habari-61331669
health	Virusi vya corona: Mshauri wa Ikulu ya Whitehouse aambukizwa huku viongozi wa kijeshi wakijiweka karantini	"Ugonjwa wa Covid-19 unaendelea kusambaa miongoni mwa wandani wa Rais wa Marekani Donald Trump, huku mshauri wa Ikulu ya White House Stephen Miller na afisa wa  jeshi wa ngazi ya juu wakithibitishwa kuwa na virusi vya corona. Bw. Miller, ambaye alikuwa amejitenga kwa situ tano, amethibitisha kuwa na virusi hivyo Jumanne. Jenerali wa ngazi ya juu wa jeshi la Marekani Mark Milley na viongozi wangine wa kijeshi pia wamewekwa karantini baada afisa wa ulinzi wa pwani Admiral Charles Ray kupatikana na corona. Maaafisa wengine wamejitenga ""kama hatua ya kujilinda"". Katika taarifa, Bw. Miller alisema matokeo ya uchunguzi wake ""yamekuwa yakionesha hana kila siku"" hadi Jumanne, akiongeza kuwa sasa yuko karantini. Mke wake, Katie Miller, ambaye ni msemaji wa Makamu wa Rais Mike Pence, aliambukizwa virusi hivyo mwezi Mei lakini akapona baadae. Mwezi Julai, Bibi yake Bw Miller mwenye ummri wa miaka 97, Ruth Glosser, aliripotiwa kufariki dunia kutokana na changamoto za kiafya zilizosababishwa na ugonjwa wa Covid-19. Ikulu ya White House ilikanusha madai kwamba virusi vya corona vilisababisha kifo cha Bi Glosser, ikisema Katika taarifa kwamba ""alipumzika kwa amani kutokana na uzee"". Lakini mjomba wa Bw. Miller alitoa cheti cha kifo kilichoonesha ""tatizo la kupumua"" na Covid-19 kama ""hali iliyochangia"" kifo cha Bi Glosser. Bw.  Miller - ambaye huandika hotuba za rais - anajulikana kwa misimamo yake mikali kuhusu masuala ya uhamiaji. Admirali Ray, naibu kamanda wa kikosi cha jeshi la wanamaji nchini Marekani, anasemekana kuonesha dalili za corona. Licha ya maafisa waliohudhuria mkutano na Adm Ray wiki iliyopita kuwekwa karantini, hakuna hata mmoja aliyepatikana na virusi au kuonesha dalili, Pentagon ilisema. Haijabainika jinsi Adm Ray alivyoambukizwa. Alihudhuria mkutano wa White House karibu siku 10 zilizopita lakini haijulikani kama alipata virusi hivyo Ikulu au ama mahali kwingine, maafisa waliambia shirika la habari la Associated Press. Bw. Trump na maafisa wengine wa White House walipatikana na virusi vya corona hivi karibuni. Walinzi wa pwani walisema katika taarifa yao kwamba Adm Ray alipatikana na virusi vya corona siku ya Jumatatu na kwamba sasa amejitenga nyumbani. Iliongeza kuwa afisa yeyote aliyekuwa karibu naye pia atawekwa karantini. Kituo cha habari cha CBS kiliripoti karibu maafisa wote wakuu wa ofisi ya utumishi wa umma - kitengo ambacho kinajumuisha maafisa wa ngazi ya juu jeshini na  maafisa wanaomshauri rais wa Marekani - waliwekwa karantini baada ya kuhudhuria mkutano na Adm Ray wiki iliyopita. Msemaji wa Pentagon Jonathan Hoffman amewaambia wanahabari kwamba ""hakuna mabadiliko yaliyofanywa au maandalizi ya kufanya mabadliko katika uongozi wa majeshi ya Marekani."" ""Maafisa wakuu wa jeshi wana uwezo wa kufanya kazi kutoka mahali pengine,"" alisema. Pentagon kwa sasa inaendelea na shughuli ya kuwasaka watu waliotangamana katika mkutano wa wiki iliyopita . Huku hayo yakijiri, tangu Rais Trump alipopatikana na virusi vya corona wiki iliyopita, maafisa wakuu wa Republican na wandani wake wengine wa karibu wamethibitishwa kuambukizwa virusi. Miongozni mwao mke wa  rais Melania Trump, mshauri wake Hope Hicks, na maseneta kadhaa wa chama cha Republican. Msemaji wa habari Kayleigh McEnany pia alipatikana na virusi vya corona Jumatatu wiki hii na maafisa wengine katika ofisi yake - Chad Gilmartin, Karoline Leavitt na Jalen Drummond - pia wamethibitishwa kuwa na virusi. Bi McEnany alionekana akizungumza na wanahabari bila ya kuwa na barakoa siku ya Jumapili lakini wanahabari hao wameorodheshwa kuwa watu waliotangamana naye, kwa mujibu wa kitengo cha afya cha Ikulu ya White House"	https://www.bbc.com/swahili/habari-54444786
health	Fahamu majanga yaliyoikumba dunia 2020, mwaka ulikuwa mwaka mbaya katika historia?	Kwa wengi wetu , 2020  ni mwaka wa misukosuko, magumu huku wengine wakiona janga la corona likiufanya mwaka huu kuwa mgumu zaidi ya miaka yote. Lakini ukiangalia uzoefu huenda mwaka huu unaashiria kwamba mambo huenda yakawa mabaya zaidi siku za usoni. Ukiangalia miaka ya nyuma ya historia inatuonesha kuwa mambo yanaweza kuwa mabaya zaidi, lakini , lazima tuangalie mafanikio tuliyoyapata.  Ruangalia mambo ya kuhuzunisha na mazuri yaliyotokea mwaka 2020 tkulinganisha na maiaka ya nyuma. Mwaka 2020, maelfu ya watu walikufa kutokana na magonjwa ya moyo uliotokana na cporona. Kufikia  tarehe 17 Disemba , Corona ilikuwa imewaathiri zaidi ya watu milioni 74.5 na kuwauwa watu zaidi ya milioni    1.6 kote dunia , kwa kujibu wa data zilizokusanwa na Chuo Kikuu cha  ohns Hopkins. Lakini athari zake bado hazijaisha. Pigo kubwa la  watu walioaga dunia walikuwa lilikuwa ni la watu weysi , ambalo liliwauwa watu milioni  25 barani Ulaya na kuwauwa watu milioni  200 mwaka 1346. Mafua ya  Uhispania au Spanish Flu yaliikumba dunia nzima 1918,  na kusambaa miongoni mwa wanajeshi baada ya kurejea kutoka katika Vita ya Kwanza  ya Dunia , na kuwauwa watu milioni 50. Idadi hii ni sawa na asilimia  3-5 ya watu wote duniani. HIV na Ukimwi umekwishawauwa watu zaidi ya milioni  32 mtangu ilipoibuka miaka ya 1980. Kufikia mwishoni  mwa mwaka  2020, watu wengi watakuwa wamepoteza ajira. Virusi vya Corona vimeathiri pakubwa 'uchumi wa dunia, na kuyaathiri maisha ya watu duniani. Hatahivyo, idadi ya vifo bado ni ndogo kuliko ile ya watu waliokufa kutokana na mzozo wa dunia wa uchumi ulioikumba dunia baina ya kwama 1929 na 1933 . Ni kweli kwamba kipindi kikubwa cha mwaka huu watu wengi waliishi muda mwingi ndani ya ngumba zao, mbali na marafiki na jamaa zao Watu 536 hawakuliona anga Hatahivyo janga lingine kubwa lilikumba maeneo ya dunia kama vile Ulaya , Mashariki ya kati na na Asia  lilikuwa ni  athari za ngurumo ya radi iliyopiga maeneo hayo na kusababisha giza  la mchana na usiku kwa takriban miezi 18, kwa mujibu wa mwanahistoria wa Harvard na mwanaakiolojia  Michael McCormick. Watu 536 hawakuliona jua Kipindi hiki kilikuwa ni kibaya zaidi, kwa mujibu wa wataalamu. Mnamo mwaka 2020, mlipuko uliiharibu bandari ya  Beirut. Mlipuko ambao haukutarajiwa wa takriban tani  2,750 wa kemikali ya ammonium nitrate tarehe 4  mwezi Agosti uliwauwa watu wapatao 190 , na wengine zaidi ya  6,000 walijeruhiwa. Ulikuwa ni mojawapo ya milipuko  mkubwa zaidi ambao haikutarajiwa  katika hiostoria ya dunia, na wataalamu wanasema idadi ya kemikali iliyosababisha mlipuko huo ilifikia kiwango cha kilogramu TNT, karibu mara 20 ya bomu ambalo Aaka ililirusha katika eneo la  Hiroshima. Lakini mwezi wa Disemba  1984, maelfu ya watu katika mji wa India wa  Bhopal walikufa kutokana na kulipuka kwa kuvuja kwa kemikali kutoka katika kiwanda, ambacho pia kilikuwa ni moawapo ya ya mikasa  mibaya zaidi ya viwanda kuwahi kushudiwa katika historia. Serikali ya India ilisema kuwa watu takriban  3,500 walikufa , huku zaidi ya 15,000 wakiuawa katika miaka iliyofuatia kufuatia mlipuko wa ugonjwa wa mapafu uliotokana na mkasa huo. Tangu wakati huo ilitangazwa kuwa jimbo hilo litakabiliwa na janga la mapafu la miaka kadhaa, lakini kuwa watu wachache ambao bado wanaishi na ugonjwa huo.	https://www.bbc.com/swahili/habari-55394223
health	Virusi vya corona: Kwanini uhusiano wa mapenzi unaendelea kudorora?	"Janga la virusi vya corona limebadilisha maisha ya ngono. Kwanini uhusiano wa mapenzi unaendelea kudorora - na je itakuwa na athari ya muda mrefu?. Kabla ya janga wanandoa walikuwa wanaishi kama ""meli mbili zinazopishana usiku"", amesema, mtaalamu mmoja mwenye makao yake huko Texas, Emily Jamea. Baadhi ya wanandoa walibaini kwamba awali wakati wa kutekelezwa kwa amri ya kutotoka nje, walikuwa na muda mwingi ndani ya nyumba ya kufanya tendo la ndoa ikilinganishwa na awali. ""Awali, janga hilo lilitoa fursa kwa watu ya kuungana tena ambayo pengine awali, waliweza tu kuwa pamoja wakati wa likizo,"" amesema Jamea. Lakini kadiri janga hilo lilivyokuwa linaendelea, hali hiyo ikaanza ""kubadilika"", amesema. ""Kwa wanandoa wengi, hamu ya kufanya tendo la ndoa ikaanza kupungua."" Utafiti kutoka kila pembe ya dunia unaonesha hilo hilo. Uturuki, Italia, India na Marekani mwaka 2020 kote huko kumeonesha kupungua kufanywa kwa tendo la ndoa kwasababu ya kufungiwa. ""Nafkiri kikubwa kilichochangia hilo watu wengi walikuwa na msongo na mawazo,"" amesema Justin Lehmiller, mwanasaikolojia wa jamii na mtafiti wa Taasisi ya Kinsey, kulingana na utafiti uliofanywa Marekani. Kwa wengi, janga hilo ambalo lilisababisha kufungiwa ndani lilitengeneza mazingira ya sintofahamu na hofu. Wengi waliingia hofu ya kiafya, ukosefu wa usalama katika suala la kifedha na mabadiliko mengine ya msingi. Msongo wa mawazo ulitokana na sababu hizo - bila kusahau matatizo yaliyotokana na matumizi kupita kiasi na hatimaye kukasababisha kupungua kwa tendo la ndoa. Kwa namna mbalimbali, ugonjwa wa virusi vya corona umejidhihirisha kuwa sumu kwa tendo la ndoa na wengine wanachojiuliza ni je, hali ya kawaida katika mahusiano itaweza kurejea kuwa ya kawaida janga litakapotokomea, au hii ni athari itakayokuwepo kwa kipindi kirefu? Kupungua kwa hamu ya tendo la ndoa Jamea anasema kuwa wanandoa wengi walifurahia kipindi kile kifupi cha maisha ya ndoa mwanzoni wakati wa kufungiwa. Rhonda Balzarini, mwanasaikolojia wa kijamii na Profesa msaidizi katika chuo kikuu cha Texas, Marekani, alielezea kuogezeka kwa hamu ya kufanya tendo la ndoa kama wakati waliooana wameenda fungate wakati wote wanakabiliana na msongo wa mawazo. ""Wakati wa kipindi hicho walionekana kushirikiana,"" amesema Balzarini. ""Lakini kadiri muda ulivyokwenda, raslimali zilionekana kupungua, watu waliendelea kuwa na msongo na mawazo zaidi na nguvu ikawa inaendelea kupungua, kukata tamaa na msongo mawazo vikaanza kukithiri. Na hilo lilipoanza kutokea huenda hapo ndio wapenzi walianza kuingia katika matatizo."" Balzarini alianza kuona hilo kwa washiriki wenye umri wa miaka 18 na wengine wakubwa zaidi, kutoka mataifa 57 katika utafiti uliofanywa na yeye pamoja na wafanyakazi wenzake wakati wa janga. Na kadiri muda ulivyoendelea kusonga, visa vingi vya msongo wa mawazo vikaanza kuripotiwa ikiwemo upweke, matatizo mengine ndani ya nyumba na wasiwasi mwingine ulitokana na janga la Covid-19, kulikochangia kupungua kwa hamu ya kufanya tendo la ndoa. Cha msingi zaidi katika utafiti huu, kulingana na Balzarini, ni uhusiano uliopo kati ya msongo wa mawazo na hamu ya kufanya mapenzi. Mwanzoni mwa janga huenda msongo wa mawazo haukusababishwa wapenzi ""kutatizika kiakili"", anasema. Lakini zilipoendelea kwa muda, watu wakaanza kuchoka kiakili. Na ""msongo wa mawazo ukaanza kuathiri hamu ya kufanya tendo la ndoa"", anasema. Mbali na matatizo ya kila siku yaliyotokana na janga la corona, tishio kubwa likaanza kujitokeza wakati idadi ya vifo na waliolazwa hospitali ilipoanza kuongezeka kote duniani. Kuwa pamoja kipindi kirefu Wakati Balzarini aliposikia kuhusu wanandoa kuanza kuoga mchana au kuogelea pamoja mwanzoni mwa janga, ile tajriba ya kuoneshana mapenzi zaidi kuliko kawaida hatimaye ""ilipoteza dira,"" alisema. Na hilo likafanya mahitaji ya kila siku kuongezeka na ikafika wakati wanandoa wakaanza kukosoana. Lehmiller anaelezea hilo kama ""athari ya kuwa na kitu kwa muda mrefu,"" na hilo likafanya ""vijitabia vya kila mmoja vinavyochukiza mwenza wake kuanza kujitokeza."" (Balzarini anakumbuka mmoja akimwambia hakuwahi kujua mwenza wake alivyokuwa na tabia ya kutafuna kwa sauti wakati wa mlo hadi wakati ule wamefungiwa.) Na bila shaka kuwa na muda mwingi pamoja kunapunguza hamu ya kufanya tendo la ndoa. ""Moja ya vya msingi kuendeleza uhusiano wa muda mrefu ni kuwa na kitu fulani cha upekee kwa mpenzi wako na pia kuwa mbalimbali kidogo,"" amesema Lehmiller. ""Munapoonana kila wakati… ile hisia ya kuwa na kitu cha kipekee unachomfanyia mwenza wako kunogesha mapenzi inapotea."" Walipokuwa kando kando kabla ya janga kwa sababu ya shughuli za kijamii na kitaaluma, pia watu wanaweza kuanza kujiona hawana thamani na hilo litaathiri kujiamini katika ndoa. Hasa wanawake walilazimika kuweka taaluma zao kando wakati wa janga kwasababu ya kazi za nyumbani na kusomesha watoto wao nyumbani na kuchukua majukumu mengine kulikowafanya kuhisi kuwa na mzigo mkubwa. Je hali inaweza kurejea kuwa ya kawaida? Sio kwamba tendo la ndoa ndio limefika mwisho, hata hivyo, watafiti wa Taasisi ya Kinsey wameangazia tabia moja kuimarisha maisha ya ndoa. Mmoja kati ya washiriki watano kwenye utafiti walijaribu kitu kipya wakati wa ndoa, na ikasaidia kufufua tena hamu ya kufanya mapenzi. ""Watu waliojaribu mambo mapya walikuwa na uwezo wa kuimarisha ndoa zao,"" amesema Lehmiller. Baadhi ya mambo mapya yaliyosaidia kuimarisha ndoa ni pamoja na ""kujaribu mkao mpya wakati wa tendo la ndoa, kutumiana ujumbe wa mapenzi na kadhalika,"" kulingana na utafiti uliofanywa. Lakini kwa walio kwenye mahusiano na tayari hamu yao ilikuwa imepungua zaidi ya mwaka mmoja uliopita na bado wanapitia changamoto hiyo, je ugonjwa wa corona utachangia athari hasi ya muda mrefu? Hilo inategemea, wataalamu wamesema. Wakati umekuwa mgumu lakini kuna matumaini. Huku wengi wakiwa wanaendelea kupata chanjo, mabiashara yameanza kufunguliwa na baadhi ya wafanyakazi wameanza kurejea kazini. ""Watu wameanza kurejea katika ratiba zao za kawaida,"" amesema Jamea. Kurejea kwa hali ya ""kawaida"" ni kiashiria kizuri kwa wanandoa ambao wamekuwa na wakati mgumu wakati wa janga. ""Kuna uwezekano mkubwa janga likianza kudhibitwa… mambo yakarejea na kuwa kama awali, amesema Lehmiller."	https://www.bbc.com/swahili/habari-56943393
business	Barua kutoka Afrika : Hamaki kuhusu mbinu za kuaibisha wanazotumia watoza madeni Kenya	"Katika mfululizo wetu wa barua  kutoka kwa waandishi wa habari wa Kiafrika, mtangazaji wa Kenya Waihiga Mwaura anaandika kwamba watoza deni au wanaokopesha watu wameendelea kushutumiwa kwa unyanyasaji na vitisho wakati wanajaribu kurejesha mikopo waliotoa kupitia programu za kukopesha za kidijitali. Mchungaji alijitokeza katika chumba chetu cha habari katika mji mkuu wa Kenya, Nairobi na malalamiko ya kushangaza. Kwa zaidi ya kipindi cha wiki moja, alipokea simu nyingi za watoza madeni waliodai kwamba mmoja wa waumini wake alikuwa amemsajili kama mdhamini katika mkopo aliochukua. Hapo awali yule mtu alifikiri ni utani lakini baada ya simu kadhaa za kukasirisha kutoka kwa watoza deni aliacha kuwa mdadisi hadi kushangazwa na mwishowe alikasirika juu ya jinsi deni hilo lilikuwa linamtia aibu. Undani wa mazungumzo ya simu yalibadilika siku hadi siku. Hapo awali wakopeshaji walikuwa na adabu na walimuomba tu azungumze na muumini wake  aliyemdhamini kulipa mkopo ambao alikuwa amechukua zaidi ya mwezi mmoja uliopita. Lakini muda mfupi baadaye, wale watoza deni waliopiga simu walizidi kuwa wakali na hata kumwita mchungaji bandia ambaye alikuwa amekataa kusema ukweli kwa waumini wake juu ya kulipa deni na kuahidi kwamba watafanya simu yake 'ilipuke' kwa simu zao zisizokoma. Kuongeza chumvi kwenye kidonda, walimtukana mkewe wakati alipojaribu kuingilia kati. Kwa siku kadhaa mchungaji hangeweza kutumia simu yake kwasababu alikataa kufuata matakwa ya watoza deni. Na baada ya simulizi hiyo kusambaa kwenye mitandao ya kijamii na hashtag #Debtofshame, Wakenya wengi walianza kuzungumzia uzoefu wao walipokabiliwa na watoza deni. (Sijaweka viunganishi vya taarifa hiyo au ujumbe wa Twitter kwasababu wanataja kampuni) @ onesmus336 alisema alionywa kuwa ""nisipolipa, watakuja kuchukua figo yangu"". @Memokityok alisema aliwahi kukopa shilingi 2,000 za Kenya sawa na ($ 18; £ 13), na siku 10 baadaye ""Nilikuwa sinywi maji, sikuweza kulala wala kufikiria. Nilitukanwa matusi yote ambayo mtu angeweza kufikiria"". @muriuki_ngeera alisema alikuwa akifanya kazi kama wakala wa kurejesha deni na wafanyikazi walikuwa na malengo ya kila siku kufikia. ""Wamiliki hawakujali jinsi utakavyopata pesa zao.  Wanachotaka wao ni kupata pesa zao tu. Ilibidi niache kazi hiyo kwa ajili ya kilinda heshima yangu"", akaongeza. Hakuna shaka kwamba Wakenya wanapenda kuchukua mikopo kupitia programu za kukopesha za kidigitali. Ni njia yenye busara, unaweza kuifikia kwa wepesi na haihitaji dhamana. Lakini ndani yake kuna shida kwa wakopeshaji wanaotumia tabia za ulipaji kupima uaminifu wao licha ya kwamba hawajawahi kukutana na wateja wao ana kwa ana. Kwa kweli, hakuna ambalo lingewezekana ikiwa bara la Afrika halingekuwa kiongozi katika utumiaji wa pesa za kwenye simu duniani. Waendeshaji mitandao ya simu za mkononi wametawala huduma za pesa barani Afrika kwa muongo mmoja uliopita. Hivi karibuni hata hivyo, kumekuwa na mwangaka katika kampuni za teknolojia ya kifedha ambazo zimeweka msingi thabiti katika soko, zingine zikisaidiwa na vikundi vikubwa vya mitaji katika masoko ya Magharibi na Asia. Wanatumia vizuri pengo lililopo katika sekta ya mikopo ambapo wapata mapato ya chini hawana fursa ya kupata mkopo kwalsababu wanakosa fursa za ajira, dhamana au wadhamini. Lakini kuingia kwao katika soko la Afrika kumeibua wasiwasi mkubwa juu ya ukweli kwamba kwa kiasi kikubwa hawadhibitiwi, na kwasababu ya mtindo wao wa kufanya biashara usiofaa. Soko lao kubwa wameweza kunasa vijana wanaotafuta deni kwa kila namna na kampuni  zinawaaibisha kwa kutumia mbinu zisizo za kawaida ikiwa wanashindwa kulipa. Na wakati Wakenya wamekuwa wepesi wa kuchukua mikopo hii, wengine wameelezea viwango vyao vya riba kuwa vya juu mno. Wakati riba ya mkopo wa wastani wa benki ni kati ya 12% na 14% kila mwaka, kwa mkopo wa kwenye programu ya simu riba yake inaweza kuwa kutoka kati ya 75% na 395% kwa mwaka. Kwa kuongezea, wengine wameshutumiwa kwa tabia mbaya ya kukopesha na mkopeshaji mmoja wa Kichina anayedaiwa kuhitaji ulipaji wa mkopo ndani ya siku 30 wakati Google, mwenyeji wa programu hizi, inahitaji wakopaji kuruhusiwa siku 60 kulipa. Lakini mwenyekiti wa Chama cha Wapeanaji Mikopo kwa njia ya kidigitali Kenya, Kevin Mutiso, ni mwepesi kuwatetea wanachama wake, akisema kumuaibisha mtu kwa deni alilochukua ni dalili mbaya ya wazo nzuri ambalo limesaidia wafanyibiashara wadogo wadogo kufikia mikopo kwa haraka sana. Anasema bila mkopo wa njia ya kidijitali, Wakenya wengi wasingekuwa na uwezo wa kuendelea na shughuli zao kipindi cha kufungiwa kutotoka nje  tangu kuzuka kwa ugonjwa wa Covid-19 zaidi ya mwaka mmoja. Watu wameweza kununua chakula, kulipa kodi ya nyumba, kulipa usafiri na huduma zingine na pia ada ya shule kupitia mikopo hii ya kwenye simu, anasema. Ingawa wengine wanaamini kanuni ni ufunguo wa kuwazuia wapeanaji mikopo wabaya huku wengine wakiwa na wasiwasi kuwa kanuni hiyo itazuia ukuaji wa tasnia ambayo inaweza kushikilia ufunguo wa ajira na uwekezaji katika uchumi ulioathirika na Covid-19. Na hata kwa kanuni kama vile Sheria ya Ulinzi wa Takwimu ya Kenya ya 2019 inaonekana haiwezekani kuzuia nguvu kubwa ya kukopesha kidijitali ambayo - kulingana na waangalizi wengine wa soko - hivi karibuni inaweza kufadhili kizazi kijacho cha rehani kupitia simu za rununu."	https://www.bbc.com/swahili/habari-58088392
technology	Wavulana wa Nigeria: Kuanzia kuchukua filamu kwenye simu hadi kuwa maarufu Netflix	Wavulana tisa  katika mji wa Nigeria wa Kaduna walianza kufanya jaribio la kutengeneza filamu za kufikirika mwaka  2016. Waliazima simu za  smartphones kwa watu wa familia zao, na kutengeneza kifaa cha kushikia simu  cha mbao  wakati wanapiga picha za video. Miaka mitatu baadaye, walipiga picha za filamu fupi iliyopendwa, na kuwafanya mamilioni ya watu, waiwemo nyota wa   Hollywood. Mwandishi wa BBC  Damilola Oduolowu alikutana na watengenezaji  hawa wadogo wa filamu nchini Nigeria na hii ni simulizi yao.	https://www.bbc.com/swahili/habari-60288440
technology	Jinsi mitandao ya kijamii inavyotumika kuuza dawa za kulevya	Utafiti unaonesha kwamba mmoja kati ya kila vijana wanne sasa hivi huona matangaza ya uuzaji wa dawa za kulevya kupitia mitandao ya kijamii. Polisi imesema kampuni za mitandao ya kijamii ingeongeza juhudi zaidi ikiwa watoto wao ndio wangekuwa wanakufa kutokana na matumizi ya dawa kulevya.	https://www.bbc.com/swahili/53846113
technology	Athari za unyanyasaji wa watoto mtandaoni	"Kutokana na ongezeko la ukatili dhidi ya watoto katika nchi nyingi barani Afrika, nchini Tanzania , mashirika zaidi ya 40 yamekutana kutafuta mbinu za kukomesha udhalilishaji wa watoto nchini Tanzania. Hatua hii inakuja wakati ambapo kuna ongezeko la watumiaji wa mitandao na watoto wakiwa miongoni mwao. Katika kizazi cha sasa ambapo unakuta teknolojia imekuwa , si jambo la ajabu kukuta picha ya mtoto kwenye mitandao bila ridhaa yake. Dr.Herzon Zakaria Onditi,mhadhiri wa Chuo kikuu cha Dar es salaam amefanya utafiti juu ya unyanyasaji wa kwenye mitandao na kubaini kuwa si watoto wa Tanzania pekee wanaoathirika bali ni tatizo linaloikabili dunia kwa ujumla. Takribani asilimia 42 ya watoto ambao ni sawa na watoto wanne kati ya kumi, wameonyesha kuwa wamewahi kuwanyanyasa wenzao kwenye mtandao. Walifanya hivyo kwa kuwatumia ujumbe wa kuudhi au picha ambazo hazina staha.Na hao wanaofanya vitendo hivyo  ni wale wanaowafahamu na wakati mwingine hawawafahamu. Asilimia 60 ya watoto wameripoti kunyanyaswa katika mtandao. ""Kwa mfano kuna mtoto ambaye alikuwa na marafiki zaidi ya 500 ambao hawafahamu hivyo anaponyanyaswa huwa ni vigumu sana kusema alichofanyiwa hivyo unakuta anakaa kimya na kuumia moyoni na  wengine unakuta wanaathirika kisaikolojia, katika mahusiano yao na familia au marafiki ,wanakumbwa na sonona ,wanaathirika kitaaluma na kushindwa kuwa makini katika kusoma na kujifunza"" Onditi alieleza. Mtafiti huyo aliongeza kuwa tafiti zinaonyesha athari za watoto kunyanyaswa katika mitandao ni kubwa zaidi ya kupingwa kofi, maana kofi mtu atasamehe na kusahau lakini mtandao utatunza kumbukumbu. Kwa upande wa watoto ambao walihojiwa na BBC, kwa ridhaa ya Shirika la Utu wa mtoto, CDF,  walisisitiza kuwa elimu dhidi ya unyanyasaji wa watoto ni muhimu sana kwa jamii. Wanaamini kuwa inawezekana kuna watu ambao wanawafanyia watoto unyanyasaji kwa makUsudi au bila kujua. "" Watoto wengi ambao wanaishi kwenye mazingira magumu wamekuwa wakipigwa picha zao ili wapatiwe msaada,jambo ambalo baadae mtu anaweza kuona kuwa anadhalilishwa badala ya kusaidiwa,"" mtoto wa kidato cha tano alieleza.Huku mwingine alisema, ""Watoto wamekuwa wakiadhibiwa kupitia mtandao,mfano unaweza kukuta video ya mtoto amefanya kitendo kibaya na inasambazwa kwenye mtandao na lengo linakuwa kama kuadhibiwa katika mtandao, wakati mtoto huyo angeweza kubadilika labda alifanya jambo hilo kwa sababu ya hali ya utoto,""mtoto mwingine alieleza. Daktari Katanta Simwanza ambaye mtaalamu wa masuala ya jinsia kutoka shirika la Plan international anasema unyanyasaji wa kijinsia uko katika wigo mkubwa haswa katika masuala ya mimba za utotoni,ufanyishwaji kazi katika mazingira magumu na unyanyasaji wa kijinsia vitendo vya kingono, kiuchumi, kisaikolojia. ""Ni vizuri kuvunja ukimya maana unyanyasaji mwingi uko kwenye vyombo vya habari, simu, intaneti na kwenye mitandao ya kijamii kwa ujumla, ili kuona namna gani unyanyasaji huo unaathiri afya ya mtoto. Mtoto anayefanyiwa unyanyasaji kwanza anakuwa hana amani lakini pia hawezi kuzingatia vizuri masomo yake. Hata serikali yenyewe inatoa muongozo hata wa kupiga picha tu, lazima mzazi awe ameridhia na mtoto pia. Kuna watu ambao wamekuwa wakitumia picha cha watoto na kutumia bila ridhaa na hata kwa upande wa maadili. ''Bahati nzuri mimi ni daktari, na kwenye  upande wa afya kuna miiko pia ya kutomdhalilisha .Unaweza kukuta mzazi anakubali mtoto wake apigwe picha ili apate msaada jambo ambalo si sahihi kwa mtoto mwenyewe.Ugonjwa ni siri ya mgonjwa.Kuna namna ambayo mtoto anapaswa kulindwa.""Dr.Katanta aliongeza Ni jukumu na wajibu wa wazazi kuwashauri na kuwasimamia watoto wao katika matumizi chanya ya simu na mitandao."	https://www.bbc.com/swahili/habari-47668717
politics	Jeshi la Sudan lamrejesha madarakani Waziri Mkuu Abdalla Hamdok	"Waziri Mkuu wa Sudan aliyeondolewa Abdalla Hamdok amerejeshwa madarakan, baada ya kuwekwa katika kifungo cha nyumbani wakati wa mapinduzi ya ghafla ya kijeshi mwezi uliopita. Bw. Hamdok aliachiliwa kutoka kifungo cha nyumbani mapema leo kabla ya kuonekana kwenye Televisheni ya serikali pamoja na kiongozi wa mapinduzi, Jenerali Abdel Fattah al Burhan, katika hafla ya kutia saini makubaliano. Waziri Mkuu alisema amekubali kusaini mkataba wa kisiasa ili kulinda maisha ya raia. Makabiliano kati ya waandamanaji wanaounga mkono demokrasia na vikosi vya usalama yamekuwa ya umwagaji damu katika siku za hivi karibuni. Makumi ya watu wamepigwa risasi na kuuawa tangu jeshi lilipochukua mamlaka tarehe 25 Oktoba. Hapo awali, wapatanishi walitangaza kuwa makubaliano yaliyofikiwa ni pamoja na kuachiliwa kwa wafungwa wa kisiasa. Majenerali wa kijeshi wa Sudan wamekuwa chini ya shinikizo la kuwataka kuirejesha kazini serikali inayoongozwa na raia iliyoiondoa madarakani mwezi uliopita Hatua iyo Ilizua maandamano makubwa ya wiki kadhaa ambayo yalisababisha vifo vya watu wengi. Makubaliano hayo yaliafikiwa Jumamosi usiku, na yatatiwa saini kutekelezwa baadaye Jumapili, mkuu wa Chama cha Umma cha Sudan, Fadlallah Burma Nasir, alithibitisha. Bw Hamdok amekubali masharti ya kukomesha umwagaji damu zaidi, shirika la habari la Reuters linaripoti, likinukuu chanzo kilicho karibu naye. Kundi la wapatanishi, ambalo lilijumuisha wasomi , wanahabari  na wanasiasa, lilitoa taarifa inayoeleza masharti ya mkataba huo. Linasema kuwa Bw Hamdok na wajumbe wake wa baraza la mawaziri ambao walizuiliwa wakati wa mapinduzi wataachiliwa na kwamba atarejea katika nafasi yake kama waziri mkuu. Pia inasema sheria zinazotawala mpito wa Sudan kuelekea demokrasia zitarejeshwa. Viongozi wa kijeshi na raia wa Sudan wamekuwa katika mpangilio wa kugawana madaraka tangu Agosti 2019, baada ya rais wa muda mrefu wa kimabavu wa nchi hiyo, Omar al-Bashir, kupinduliwa. Mpangilio huo uliingia katika mgogoro mwezi uliopita wakati kiongozi wa kijeshi, Jenerali Abdel Fattah Abdelrahman Burhan, alipovunja mkono wa kiraia wa serikali na kuwakamata viongozi wake. Alisema hayakuwa ""mapinduzi"", lakini ni hatua inayohitajika kuzuia vita vya wenyewe kwa wenyewe ambavyo vinatishia kuzuka kwa sababu makundi ya kisiasa yamekuwa yakichochea raia dhidi ya vikosi vya usalama. Alijiteua mwenyewe kama mkuu wa baraza jipya tawala, na viongozi wa kijeshi na waasi wa zamani wakiwa upande wake. Katika miji mingi, ikiwa ni pamoja na mji mkuu wa Khartoum, waandamanaji wanaopinga mapinduzi waliweka vizuizi vya muda na mirundo ya matairi, wakiwa na hasira kwamba njia yao ambayo tayari ni tete ya demokrasia imetekwa nyara. Jeshi lilijibu kwa ukali, na linashutumiwa kwa kuwapiga risasi waandamanaji. Makubaliano hayo mapya yanakuja kabla ya mikutano zaidi iliyopangwa siku ya Jumapili. Jumuiya ya kimataifa ililaani mapinduzi hayo na kutaka wafungwa wa kisiasa waachiliwe huru. Benki ya Dunia ilisitisha msaada wake kwa Sudan, na Umoja wa Afrika (AU) ukasimamisha uanachama wa nchi hiyo katika umoja huo. Mapinduzi ni jambo la kawaida nchini Sudan, na kumekuwa na majaribio kadhaa yaliyofeli tangu 2019, ikiwa ni pamoja na wiki chache kabla ya unyakuzi wa hivi punde wa mamlaka."	https://www.bbc.com/swahili/habari-59365017
entertainment	Kwanini waandamanaji wa Nigeria wanamtaka Beyoncé kuwa kama Rihanna	"Rihanna, Kanye West na Nicki Minaj ni miongoni mwa watu mashuhuri ambao wamejitokeza  uunha mkono maandamano dhidi ya ukatili wa polisi nchini Nigeria. Lakini waandamanaji walimkaripia Beyoncé alipozungumzia suala hilo. Kwanini? Waandamanaji usiku ya Jumanne mjini Lagos walisema wanaume waliokuwa wamevalia sare za polisi waliwafuata na kuanza kuwapiga risasi walipokuwa wanaimba wimbo wa taifa, madai ambayo wanajeshi wanapinga wakisema ni ""taarifa ghushi"". Hatua iliyozua gumzo kali kote duniani. Mchekeshaji wa Afrika Kusini Trevor Noah alisema: ""Kama tulivyoshuhudia nchini Marekani, polisi wa Nigeria wanavunja maandamano y akupinga ukatili wa polisi kwa kufanya ukatili zaidi. Wasanii kadhaa wa kimataifa wamejitokeza kuunga mkono maandamano hayo Rihanna aliweka kwenye mtandao wake wa Twitter picha ya bendera ya Nigeria iliyokuwa na damu na kuambatanisha maneno: ""Moyo wangu umevunjika kutokana na matukio yanayoendelea Nigeria. Nikki Minaj alizungumza na waandamanaji moja kwa moja katika Twitter yake, akisema: ""Sauti yenu inasikika"". Halafu ikafuata kauli ya Beyoncé Kupitia shirika lake la misaada la, BeyGood, alisema: ""Nimevunjika moyo kuona unyama usiokuwa na maana unafanyika nchini Nigeria ... tunashirikiana na miungano kutoa huduma za dharura za afya, chakula na malazi. "" Kauli hiyo haikupokelewa vyema na waandamanaji. ""Nani alimwambia Beyoncé tuna njaa?"" alitoa maoni mjasiriamali wa kidijitali Papi Jay. Maoni yake yaliungwa mkono na muuzaji wa vipodozi Mercy Ehimare. ""kuna mtu anaweza kumwambia mwanamke huyu hatuna njaa??????? Tunahitaji msaada kupigania haki yetu, ""alijibu. Wafuatiliaji wa mtandao wa Twitter walighadhabishwa na kauli ya Beyoncé iliyoashiria wao ni maskini. Hiyo sio jinsi waandishi wa habari wa Nigeria walivyowaelezea watu ambao walianzisha maandamano hayo mtandaoni. Badala yake waliamua kuwaita  watu wenye ""ushawishi katika mtandao ya kijamii"". Siku za mwanzo wa maaandamano hayo, mwandishi wa BBC Nduka Orjinmo aliwataja watu waliokuwa wakiandamana kama ''kama vijana ambao baadhi yao wameweka rangi nywele zao, wengine wakiwa wametoboa pua na kutchora tattoo kwenye miili yao"". Pia kulikuwa na watu kama mwanaharakati Rinu Oduala, ambaye alikuwa amewashawishi waandamanaji wengine kukesha nje ya majengo ya serikali mjini Lagos mwezi Oktoba tarehe 7. Kwa hivyo wakati huu, waandamanaji walitaka tu kupaziwa sauti ujumbe wao kuhusu ukatili dhidi ya polisi Beyoncé ana wafuatiliwa na zaidi ya watu milioni 15 katika akaunti yake binafsi ya Twittter - Hii inamaanisha ujumbe atakaotuma utawafafikia watu wengi. Lakini walighadhabishwa na ujumbe wa Beyoncé anasema dor_gd, ambaye alisema aliuamua kuwaunga mkono maandamano hayo kupitia akaunti ya shirika lake la misaada. Wakosoaji pia walisema Beyoncé alichelewa kujiunga na maandamano hayo Maandamano yalianza wiki kadhaa kabla aamue kujiunga na wimbi la pili  la watu maarufu kuonnyesha uungaji mkono wake. Watu kama muigizaji wa Star Wars, John Boyega, Mchezaji wa Arsenal Mesut Özilna rappa Kanye West tayari walikuwa wametangazakuunga mkono maandamano hayo kwenye Twitter wiki moja kabla yake.. Wakati alipotweet, maandamano ya amani yalikuwa tayari yamegeuka kuw aya umwagikaji damu. Kwa nini watu wanaandamana? Maandamano yalianza karibu wiki mbili zilizopita kushinikza kuvunjiliwa mbali kwa kitengo maalum cha polisi cha kukabiliana na wizi wa mabavu (Sars). Kitengo hicho kimetuhumiwa kuwazuilia watu kinyume cha sheria, kuwanyanyasa na kuwa kuwapiga risasi na kilivunjwa na Rais  Muhammadu Buhari Oktoba tarehe 11. Lakini maandamano yameendelea kushuhudiwa katika maeneo kote nchini, miito ya kutaka huduma za usalama kufanyiwa mageuzi pamoja na serikali kwa ujumla. Katika kipindi cha wiki mbili zilizopita, kumeshuhudiwa ongezeko la watu wanaounga mkono maandamano ya Nigeria kupitia mtandao wa Twitter, kupitia hashtag tofauti, lakini ile iliyopata umaarufu ni ya #EndSARS. Maandamano hayo wakati mwingine yamekubwa na vurugu. Siku ya Jumanne shirika la kutetea haki la Amnesty International lilisema makundi ya watu waliojihami yalishambulia watu katika mji mkuu, Abuja. Kwa upande wao pilisi wamewalaumu watu kwa ""kujifanya"" waandamanaji na kuiba silaha na kuchoma moto ofisi za polisi katika jimbo la kusini la Edo. Katika hotuba ya video siku ya Jumatatu, Rais Buhari alisema maafisa wa polisi waliojihusisha na visa vya uvunjifu wa sheria watachukuliwa hatua za kisheria na kuongeza kwamba kuvunjwa kwa kitengo cha Sars ni ""hatua ya kwanza katika jitahada za serikali za kufanya mageuzi katika idara ya polisi""."	https://www.bbc.com/swahili/habari-54652845
politics	Tundu Lissu: Amedai kupokea 'ujumbe wa vitisho kutoka kwa watu wasiojulikana'	"Kiongozi wa chama cha Chadema nchini Tanzania, Tundu Lissu amekuwa akitafuta hifadhi katika makazi ya balozi wa Ujerumani jiji Dar es Salaam tangu siku ya Jumatatu. Lissu amedai anahofia usalama wake baada ya kupokea ujumbe wa vitisho kutoka kwa watu wasiojulikana wakiahidi ''kumshughulikia'' Aboubakar Famau anaripoti. Tundu Lissu ambaye alishindwa kwenye uchaguzi Mkuu ambao Rais Magufuli aliibuka mshindi mwezi uliopita amesema aliamua kukaa kwenye makazi ya balozi wa ujerumani akihofia maisha yake. Akizungumza na gazeti la bloomberg kwa njia ya simu siku ya Jumamosi, Lissu alisema : ''Ninaishi katika makazi  ya balozi wa Ujerumani tangu Jumatatu kwasababu ya kutishiwa maisha yangu''. BBC imewatafuta Kamanda Mambosasa na msemaji wa polisi kwa njia ya simu bila mafanikio kutaka kujua kama wamepokea rasmi taarifa kuhusu kutishiwa usalama kwa Tundu Lissu Mgombea wa Chadema- sambamba na baadhi ya viongozi wengine wa upinzani -waligomea matokeo yaliyompa ushindi wa kishindo Dkt. Magufuli kwa kuzoa 85% ya kura zilizopigwa. Tundu Lissu alikamatwa nje ya jengo la ofisi za ubalozi wa Ujerumani, Uholanzi, Uingereza na Umoja wa Ulaya (EU) nchini Tanzania. Wakati huohuo katibu mkuu wa chama cha ACT Wazalaendo Zitto Kabwe amesema kwamba bwana Lissu ameachiliwa huru. Katika chapisho aliloandika katika mtandao wake wa twitter,  amesema kwamba Lissu alikamatwa na kuhojiwa kwa muda mfupi kabla ya kuachiliwa. Baadhi ya viongozi wa upinzani nchini Tanzania walishikiliwa na polisi baada ya kutangaza kupanga maandamano ya amani siku ya Jumatatu tarehe mbili mwezi Novemba ili kuonesha kutokubaliana na matokeo ya uchaguzi. Polisi wanasema walimkamata mwenyekiti wa chama kikuu cha upinzani Chadema bwana Freeman Mbowe pamoja na aliyekuwa Mbunge wa Arusha Mjini Godbless Lema na aliyekuwa Meya wa Manispaa ya Ubungo Jijini Dar es Salaam Boniface Jacob. Kamanda wa Polisi kanda maalumu ya Dar es Salaam Lazaro Mambosasa amesema walipiga marufuku maandamano hayo yaliyopangwa , lakini viongozi wa Chadema ""wameonekana kufanya vikao kuratibu maandamano ya fujo"". Amesema viongozi hao walipanga kuhatarisha usalama wa raia kwa kufanya vurugu kuonyesha kutokubaliana na matokeo, na kwamba walipanga kuingia mtaani kuchoma maeneo mbalimbali kama masoko, magari na vituo vya mafuta. Aidha amesisitiza kuwa operesheni kubwa inaendelea kwa yeyote ambaye atashiriki kuratibu, kuwezesha au kushiriki katika maandamano hayo atafikishwa kwenye mikono ya sheria."	https://www.bbc.com/swahili/habari-54854901
technology	Pakistan yaitaka Facebook kupiga marufuku maudhui ya chuki dhidi ya Uislamu	"Waziri Mkuu wa  Pakistan Imran Khan  amemuandikia barua Mkurugenzi Mkuu wa Facebook  Mark Zuckerberg,  akimuomba aweke marufuku ya maudhui ya chuki dhidi ya uislamu. Katika barua hiyo, Bwana  Khan amesema  ""kuongezeka kwa chuki dhidi ya uislamu"" kunachocha  ""chuki, itikadi kali na ghasia….hasa kupitia matumizi ya mitandao ya habari ya kijamii "".  Hii inakuja baada ya Bwana Khan kumshutumu rais wa Ufaransa  Emmanuel Macron kwa  ""kuushambulia Uislamu"".  Tayari Facebook  ina sera ya kuondoa kauli za chuki kwenye majukwaa yake.  Inaelezea kauli ya chuki kama ''shambulio la moja kwa moja dhidi ya watu'' kwa misingi ya jamii, kabila, taifa asili na imani ya watu kupitia   ""kauli za ghasia au zinazodhalilisha "" au  ""ubaguzi wenye madhara "".  Katika barua hiyo iliyochapishwa kwenye mtandao wa Twitter, Bwana Mr Khan alitoa mfano wa uamuazi wa hivi katribuni wa Facebook wa kuzuwia maudhui yoyote ambayo yanakataa au kupotosha ukweli kuhusu  Holocaust.  Alitoa wito wa sera sawa na hiyo iwekwe kuhusiana na kauli  dhidi ya Uislamu.  ""Kutokana na kuongezeka kwa ukiukaji na udhalilishaji wa Waislamu katika majukwaa ya mitandao ya kijamii, ningeomba uweke marufuku dhidi ya kauli za Chuki dhidi ya Uislamu na chuki za Uislamu  katika Facebook  sawa na ile uliyoweka kwa ajili ya  Holocaust,"" alisema.  ""Ujumbe wa chuki lazima upigwe marufuku kwa ujumla-mtu hawezi kutuma ujumbe  huku ujumbe dhidi ya baadhi haukubaliki, huu unakubalika dhidi yawengine  ."" Jumapili, Bwn Khan alimshutumu rais wa Ufaransa  ""kuushambulia Uislamu "". Kauli zake zimekuja baada ya Bwana Macron  kutoa hotuba yake kumuhusu Mwalimu Mfaransa wa somo la Historia ambaye aliuawa baada ya kuwaonesha wanafunzi wake vibonzo vya Mtume Muhammad  darasani. Bwana  Macron alisema kuwa mwalimu  ""aliuawa kwasbabu Waisalmu wanataka maisha yetu yajayo  "",lakini Ufaransa haita   ""acha katuni zetu"". Katika ujumbe wake wa Twitter, Bwana  Khan alijibu : ""Inasikitisha kwamba  Bw  Macron amechagua kuendeleza chuki dhidi ya Uislamu badala ya magaidi wanaofanya ghasia "" Bwana Khan, ambaye kwa sasa anakabiliwa na shinikizo kutoka muungano wa vyama vya upinzani , amekuwa akifahamika kwa kutumia  dini kuimarisha ngome yake. Wito watolewa wa kususia bidhaa za Ufaransa katika nchi za KiarabuImage caption: Wito watolewa wa kususia bidhaa za Ufaransa katika nchi za Kiarabu Kampuni kadhaa za Uarabuni zimeondoa bidhaa zake Ufaransa kutokana na kauli ya rais Emmanuel Macron dhidi ya vibonzo vya Mtume Muhammad. Rais Macron alisema Ufaransa haitoacha kuchora vibonzo, kutokana na kuchinjwa kwa mwalimu Samuel Paty aliyewaonesha wanafunzi wake kibonzo cha Mtume Muhammad mapema mwezi huu, katika kitongoji kimoja cha Paris katika somo kuhusu uhuru wa kujieleza. Siku ya Ijumaa vibonzo vya Mtume Muhammad vilichapishwa kwenye majengo ya serikali nchini Ufaransa, hatua iliyokasirisha nchi za Kiarabu. Wito wa kususia bidhaa za Ufaransa unavuma kwenye mitandao ya kijamii, huku wananchi wa Misri wakisambaza orodha ya bidhaa za Kifaransa walizoamua kuzisusia."	https://www.bbc.com/swahili/54693970
religion	Waislamu kukosa Hijja baada ya ''kutapeliwa'' maelfu ya dola	Takriban Waislamu 30 nchini Kenya wanadaiwa kushindwa kusafiri kwenda Mecca nchini Saudi Arabia kwa ajili ya kutekeleza  nguzo muhimu katika dini ya kiislam ya Hija baada ya kutapeliwa na wakala wa Hajj nchini Kenya. Wanaodaiwa kutapeliwa wengi wao ni wazee ambao walikuwa wakijiandaa kwa ajili ya kushiriki ibada ya hija inayotekelezwa na waumini wa kiislamu kila mwaka mjini Makka Saudi Arabia. Wakala huyo anadaiwa kukusanya kati ya dola 3500 na 4000 kutoka kwa kila mmoja wa waumini hao na ''kutoweka''. Omar Said Hassan ni mmoja wa watu 30 wanaodaiwa kutapeliwa na  mwanamume huyo aliyewahakikishia kuwa kampuni yake ingewasaidia na mipango yote ya kusafiri kwa hija mwaka huu:'' Wiki iliyopita nilikutana na ajenti ambao wanafaa wapeleke watu Hijja. Mimi nimelipa dola 2,500 na mke wangu amelipa 2,700 tulikuwa tunategemea kwenda  hijja na tunasikia jamaa huyu amekwepa tayari alikuwa na paspoti zetu na si peke yangu tulikuwa na watu 28 wengine''  Bwana Omar ameiambia BBC Alhamisi, na kuongeza kuwa wakala huyo wa kampuni inayofahamika kama Itihaf tayari  anasakwa na polisi nchini Kenya. Taarifa zinasema kuwa polisi wamevamia chumba cha hoteli katika kitongoji cha  Eastleigh, mjini  Nairobi  ambapo waligundua baadhi ya pasipoti ambazo hazikuwa na visa ndani yake. Hijja inaanza Ijumaa tarehe 9 Agosti 2018. ''Tunatarajia polisi wafuatilie suala la jamaa huyu...apatikane, ndio maana tulimripoti polisi'' amesema Bwana Omar ambaye alitarajia ''kumpeleka mke wake Makka kuhijji kwa mara ya kwanza''. Bwana Omar anasema muda wa kwenda  Hijja kwa sasa umekwisha na hawezi tena kwa sasa kwenda kutokana na kwamba  pesa aliyokuwa ameipangia safari hiyo, imepotea. Hassan Omar anatoa wito kwa Waislamu wenzake wanaopanga kwenda kuhijji kwa kuwatumia mawakala, wathibitishe kwanza iwapo ni wakala halali, ili wasipoteze pasipoti na pesa zao. ''Watafute maajenti wanaofahamika'', anasema	https://www.bbc.com/swahili/habari-49277301
health	Dawa ya PrEP inavyotumika kuepuka maambukizi ya VVU	PrEP ni nini na inatumika vipi kuepuka maambukizi ya VVU? Katika vita dhidi ya janga la VVU njia kadhaa za kuzuia hutumiwa.  Moja ni utumiaji wa dawa za kupunguza makali ya VVU kama pre-exposure prophylaxis (PrEP). Pre-exposure prophylaxis au PrEP ni matumizi ya dawa za kupunguza makali ya VVU na watu wasio na VVU ili kuzuia upatikanaji wa maambukizi ya VVU. Tangu Septemba 2015, WHO imependekeza kwamba watu walio katika hatari kubwa ya kuambukizwa VVU, wanaojulikana kama watu walio katika hatari, wapewe PrEP kama chaguo la ziada la kuzuia, kama sehemu ya kuzuia kwa ujumla. PrEP inapatikana kama tembe na inapaswa kunywe kabla ya kujamiiana kuepuka maambukizi. Ufanisi wa PrEP ya kumeza umeoneshwa katika majaribio ya kudhibiti na ufanisi huwa juu wakati dawa inatumiwa kama ilivyoelekezwa na CDC, Kituo cha Marekani cha Kudhibiti Magonjwa. Inapunguza hatari ya kupata VVU kutokana na ngono kwa takriban 99% inapotumiwa kama ilivyoagizwa. Ingawa kuna taarifa ndogo kuhusu jinsi PrEP inavyofanya kazi vizuri kwa watu wanaojidunga dawa, CDC inasema inapunguza hatari ya kuambukizwa VVU kwa angalau 74% inapotumiwa kama ilivyoelekezwa. Hatahivyo, huwa haina ufanisi kama haitatumika inavyopaswa. Post-exposure prophylaxis, au PEP, ni njia ya kuzuia maambukizi ya VVU kwa mtu asiye na VVU ambaye anaweza kuwa ameambukizwa virusi hivi karibuni. Inahusisha kuchukua dawa za kuzuia VVU haraka iwezekanavyo baada ya uwezekano wa kuambukizwa na virusi. PrEP pia inafaa kwa watu wanaojidunga dawa na kuwa na mwenzi aliye na VVU, ambaye wanashiriki naye sindano, au vifaa vingine. Sharti la kwanza la kuipata ni kuwasilisha kipimo cha VVU kinachoonesha kutokuwa na maambukizi. Inaweza kuwa chaguo zuri kwa wale ambao hawatumii kondomu kila wakati, na wale ambao wamegunduliwa na mgonjwa ya zinaa ndani ya miezi 6 iliyopita. 'Nilidhani VVU ni ugonjwa wa vijana' Post-exposure prophylaxis, au PEP, ni njia ya kuzuia maambukizi ya VVU kwa mtu asiye na VVU ambaye anaweza kuwa ameambukizwa virusi hivi karibuni. Inahusisha kumeza dawa za kuzuia VVU haraka iwezekanavyo baada ya kuwepo uwezekano wa kuambukizwa virusi. PrEP pia inafaa kwa watu wanaojidunga dawa na kuwa na mwenzi aliye na VVU, ambaye wanashiriki naye sindano, sindano, au vifaa vingine. Kutumwa katika Afrika kunakuja kukiwa na vikwazo mbalimbali kama vile gharama, upatikanaji wa huduma za afya, unyanyapaa… Lakini maendeleo yanazingatiwa hapa na pale. Dawa ya kuzuia kabla ya kuambukizwa ilipunguza maambukizi mapya ya VVU katika utafiti wa kikundi uliofanywa nchini Burkina Faso, Ivory Coast, Mali na Togo kwa miaka miwili na nusu kwa takribani wanaume 600 wanaofanya ngono. Dk Safiatou Thiam aliyekuwa Waziri wa Afya na Katibu Mtendaji wa Baraza la Kitaifa la Mapambano dhidi ya Ukimwi nchini Senegal anaeleza kuwa tangu kuanza kwa mwaka huu wa 2021, PrEP imekuwa sehemu ya silaha za kuzuia wataalam wa afya wanaohusika katika mapambano dhidi ya VVU nchini Senegal kupata maambukizi. Kwa kuongezea, matokeo ya utafiti, uliofanywa Afrika Magharibi na watafiti kutoka Inserm na IRD, na kuchapishwa katika jarida la The Lancet HIV mnamo Mei 25, 2021, yanatia matumaini. Kulingana na Dk Thiam, nchini Senegal kuna miongozo ya matumizi ya PrEP, ambayo inalenga watu walio katika hatari lakini pia wanandoa ambao mwenzi mmoja ana VVU na mwingine hana. Watu wengine walio katika hatari ambao hawawezi kutumia kondomu wanaweza pia kutafuta PrEP. Na ikiwa wanakidhi vigezo, kwa sababu kuna vigezo vinavyohusiana na hatari lakini pia kuna vigezo vya matibabu, hivyo ikiwa watu hawa wanakidhi vigezo, wanaweza kuagiza PrEP, ambayo hutolewa kwao bila malipo.	https://www.bbc.com/swahili/habari-59501064
sports	Michezo ya Olimpiki ya Wamaasai Kenya: Mamia yakusanyika kuwinda mbadala wa simba	Vijana wa Kimaasai nchini Kenya wamekusanyika pamoja kwa ajili ya mashindano ya michezo, yaliyobuniwa kama mbadala wa kuwinda simba - desturi ya kitamaduni ya kuingia utu uzima. Mamia walichuana katika michezo mbalimbali katika maeneo ya chini ya Mlima Kilimanjaro, ikiwemo kurusha mikuki, riadha na kurukaruka. Kwa vizazi na vizazi vijana wa Kimasai walitarajiwa kupigana na kuua simba kama sehemu ya utamaduni inayozingatia mabadiliko yao ya utu uzima. Lakini baada ya idadi ya wanyama hao wakubwa kuanza kupungua barani Afrika, wanamazingira na wazee wa wa jamii hiyo walianzisha shindano lililoitwa Olimpiki ya Wamasai.	https://www.bbc.com/swahili/habari-63934701
health	Tiba kwa wanawake wenye zaidi ya miaka 50	"Kwa kila mwanamke mwenye zaidi ya umri wa miaka 50, ambaye anajua kwamba uzuri huanza katika mwili, lakini pia kwamba anataka uzuri wake utoke, kuna mapendekezo mengi ambayo wataalam duniani kote wanajaribu kutoa kwa wanawake. Kutoka kwa ujasiri, kujiamini - hizi zote ni njia muhimu za kujisikia vizuri juu yako mwenyewe. Lakini kwa mwanamke yeyote ambaye hajawahi kusimama mbele ya kioo anavyoweza kukuambia, siri ya jinsi mtu ni mzuri pia ni muhimu sana. Ingawa asili ya muonekano wetu ni moja ya viashirio vya sisi ni nani, kuona unafanya vizuri ni jambo la kutia moyo zaidi. Mwanamke si lazima kutumia pesa nyingi au kuteseka ili kuweka mwili wake ukiwa na afya. Wataalamu wanasema kwamba wengi wetu hawana haja ya kuzingatia sehemu kuu za mwili - kuna baadhi ya mambo ya msingi ambayo husaidia kuonekana vizuri bila mifuko sana. WebMD, jarida la afya ya binadamu lenye makao yake nchini Marekani, linajadiliana na wataalamu katika nyanja ya utunzaji wa ngozi na urejeshaji wa ngozi. Walitoa maoni tofauti kuhusu kile ambacho wanawake walio na umri wa zaidi ya miaka 50 wanapaswa kufanya ili kujitunza kwa njia chanya na chanya. Kupoteza nywele au pamoja kuwa na nywele za mvi, ni mabadiliko yanayohusiana na umri, na hayawezi kuepukika. Lakini wataalam pia wanasema kwamba wanawake wanaweza kutumia bidhaa za huduma za ngozi, pamoja na sura za uso ambazo hazihitaji upasuaji, pamoja na bidhaa za huduma za nywele. Kuna njia nyingi za wanawake zaidi ya umri wa miaka 50 ili kuboresha sura na mwonekano wao. Maisha marefu, uvutaji sigara, lishe na mapumziko ya kitanda vyote huonekana kwenye mfumo wako wa damu kadri umri unavyosonga, kulingana na wataalamu katika WebMD. Gazeti hilo pia linasema kwamba kigugumizi, kizunguzungu, na kupungua uzito, na pia kunenepa kupita kiasi, kunaweza kuathiri hali ya ngozi. Kwa hivyo kadiri mwanamke anavyozeeka, ngozi yake haitaweza kutengeneza upya seli mpya haraka kama alivyokuwa akifanya. Kwa hivyo,taratibu ningekuwa huru na angekauka sana. Kitu sawa kinatokea kwa nywele zinazosababisha rangi ya nywele. Virutubisho katika nywele hupunguzwa wakati wa mchakato wa rangi, na kusababisha nywele kuwa kijivu. 1. Usivute sigara, au uache kuvuta sigara ukifanya hivyo Uvutaji sigara, wataalam wanasema, ni moja ya sababu kuu za uharibifu wa ngozi na dalili za kuzeeka kwa wavutaji sigara, haswa wanawake. Wanasema kwamba huharibu kemikali zinazoboresha ngozi kwa haraka na huwa ni  vigumu sana kutengeneza. Basi wanaonya juu yake. Wataalamu wanasema epuka kupigwa na jua, haswa kutoka saa 4 asubuhi hadi saa 8 mchana ikiwa siku ya joto sana. Na ikiwa utakuwa njiani muda huo hakikisha umevaa kitu kinachofunika uso wako, kama vile kitambaa, shati la mikono mirefu na miwani ya jua. Tumia mafuta ambazo zina angalau 7% ya oksidi ya zinki na SPF 30 kila siku - ambayo hutoa kinga dhidi ya kuchomwa na jua ambayo ni hatari kwa ngozi. Rudisha mafuta kwenye ngozi yako ya nje haswa usoni kila baaada ya masaa mawili unapotoka nje. Joto la mchana linaweza kusababisha athari kama vile uwekundu au kubadilika kwa ngozi. Ikiwa kuna mabadiliko yoyote ambayo yanakusumbua, wasiliana na mtaalamu wa afya mara moja. Watu wenye ngozi nzuri na wenye umri wa zaidi ya miaka 50 wako kwenye hatari kubwa ya kupata saratani ya ngozi, hivyo ni muhimu sana kumuona daktari. Ukavu wa ngozi ni ishara kubwa kwamba kuna tatizo kubwa la ukosefu wa virutubisho fulani vinavyofanya ngozi kuwa nzuri. Kwa hiyo ni muhimu sana kutumia kinyevushaji na usitumie sabuni na mafuta ya ngozi Unapaswa pia kushauriana na daktari ikiwa una matatizo yoyote. Kula chakula cha afya pia huboresha afya ya ngozi. Hupaswi kunywa maji mengi kwani husaidia ngozi kulainisha kutoka ndani kwenda nje. 7. Jaribu kutumia mafuta na losheni ya kuzuia kuzeeka Ikiwa una zaidi ya miaka 50, marashi na dawa zingine za ndani zinaweza kusaidia kuboresha afya ya farasi wako. Watasaidia seli za ngozi yako kuzalisha kolajeni ambayo inakuza uzuri na ubora wa ngozi. Mbali na kula mlo kamili, mwanamke mwenye umri wa zaidi ya miaka 50 anapaswa kufanya mazoezi mara kwa mara, na mazoezi pia ni muhimu sana. Mazoezi husaidia kuongeza afya na uchangamfu wako, pia kuzuia unene ambao ni moja ya sababu za kuzeeka mapema, pamoja na matatizo ya kiafya ambayo unene husababisha. Usile sana kabla ya kwenda kulala, kwa sababu hii inaweza kusababisha kula sana na kutokuwa na uwezo wa kuvaa mavazi mengine hadharani. Nywele ni sehemu muhimu ya uzuri na kujistahi kwa mwanamke, hasa akiwa na umri wa zaidi ya miaka 50, wakati nguvu, uzuri na kimo chake hupungua. Kwa hiyo, unahitaji kutunza nywele zako maalum wakati huo huo nywele za kijivu kawaida huonekana kwenye kichwa. Hakuna tiba ya mvi, hii ni hali ya zamani ambayo hakuna mwanadamu anayeweza kuepuka. Wataalamu wanasema kuwa mvi husababishwa na upungufu wa kemikali iitwayo melanocytes ambayo huzipa nywele rangi na uzuri wake wa asili na kung'aa, na zisipokuwepo husababisha mvi. Unaweza kuzipaka rangi nyeusi au rangi nyingine yoyote unayohitaji. Aisha aliiambia BBC kwamba alikuwa akitumia muda mrefu ikiwa alitaka kufunika nywele zake. ""Sio tu itakupa rangi nyeusi, lakini nywele zako pia zitaonekana vizuri."" Kubadilisha jinsi mwanamke anavyopunguza nywele zake ni kielelezo kamili cha uzuri wake wakati wote. Mwanamke anaweza kunenepa au kutengeneza mitindo ya kipekee ambayo itaendana na uso wake. Si vyema kuendelea kuweka mila ya kukata nywele ndefu kwa wanawake wakubwa, wasichana kwa kuacha nywele ndefu. Hata uwe mrefu kiasi gani, kuna mambo unaweza kufanya bila kuchoka kutunza nywele zako, vilevile zikiwa ni fupi unaweza kuzirekebisha ili zionekane vizuri zaidi kwako. Kuna sabuni na losheni unaweza kuzipata kwenye maduka madogo na makubwa ambayo unaweza kutumia kutunza nywele zako ili kuongeza mvuto na kung'aa, ambao ni moja ya vitu vitakavyokufanya uonekane mzuri bila kujali umri wako. . Haijalishi umri wako, kujijali ni muhimu zaidi katika umri wowote."	https://www.bbc.com/swahili/60474015
sports	Brittney Griner: Je mchezaji wa mpira wa vikapu wa Marekani anawezaje kutoweka tu hivyo?	"Bila shaka yeye ndiye mchezaji bora wa kike wa mpira wa vikapu wa wakati wote, na amezuiliwa huko Moscow wakati wa vita. Mashabiki wanataka kujua ni kwa nini watu wengi zaidi hawajali kuhusu hilo. Katika mojawapo ya matukio ya mwisho kuonekana hadharani ya Brittney Griner, yaliyonaswa kwenye CCTV, mchezaji huyo wa Marekani wa mpira wa vikapu anaonekana akipitia vituo vya ukaguzi usalama wa uwanja wa ndege akifuata mkoba mdogo, mweusi. Bi Griner, nyota wa Phoenix Mercury, alikuwa ametua kwenye uwanja wa ndege wa Sheremetyevo, nje ya Moscow, kucheza msimu mwingine na ligi ya Urusi. Katika picha za usalama, amevaa viatu vya riadha, suruali nyeusi ya jasho na kofia nyeusi iliyoandikwa ""Black Lives for Peace"" mgongoni, nywele zake nyeusi zikininginia chini ya mabega yake. Unaweza pia kusoma Akiwa na futi 6 na inchi 9 - mrefu hata kulingana na viwango vya mpira wa vikapu - anakuwa juu ya mawakala wa forodha na wasafiri wengine. Katika video nyingine, anaonekana ameketi mbele ya mwanamume, anayeonekana kuwa wakala wa forodha, akitikisa kichwa ""hapana"". Kisha, hakuna kitu kinachoendelea - mpaka polisi mpiga picha wa Kirusi alipojitokeza kwenye televisheni ya serikali wiki iliyopita. Bi Griner, 31, anaaminika kukamatwa na mamlaka ya Urusi kwa tuhuma za dawa za kulevya. Mwezi mmoja baada ya kuzuiliwa kwake, hakuna kinachojulikana kuhusu hali yake. Kutokuwa na uhakika kuhusu hatima yake kumechochea uungwaji mkono mwingi kwa mchezaji huyo, ambaye anachukuliwa na mashabiki na wachambuzi wa michezo vile vile kuwa labda mchezaji bora zaidi wa kike wa mpira wa vikapu wakati wote. Na pia imezua hisia za hasira miongoni mwa baadhi ya mashabiki wanaosema jibu la kuzuiliwa kwa Bi Griner limenyamazishwa kwa kushangaza. Mashabiki na wataalamu wanasema kwamba umakini ambao amepewa ikilinganishwa na wachezaji wa kiume hufichua ukosefu wa usawa wa kijinsia wa muda mrefu katika michezo ya kitaaluma. ""Kama huyu angekuwa mchezaji wa NBA [ligi ya kitaaluma ya wanaume] wa kiwango chake... hii ingekuwa kwenye jalada la sio tu kila ukurasa wa michezo bali kila ukurasa wa vyombo vya habari duniani,"" alisema Tamryn Spruill, mwandishi wa habari za michezo ambaye anaandika. kitabu juu ya WNBA na Bi Griner. Brittney Griner, mkongwe wa miaka tisa katika ligi - ndiye ""bora zaidi"", alisema Melissa Isaacson, mwandishi wa michezo na profesa katika Chuo Kikuu cha Northwestern katika jimbo la Illinois la Marekani. ""Yeye ni kila kitu mfano wa Tom Brady wa mchezo wake,"" Bi Isaacson alisema. ""Unaweza kubishana kwa usahihi kwamba yeye ni mmoja wa wachezaji bora zaidi ulimwenguni."" Mzaliwa wa Houston, Texas, alipata udhamini wa mpira wa vikapu hadi Chuo Kikuu cha Baylor ambapo aliiongoza timu hiyo kwenye ubingwa wa kitaifa. Sasa ni mmoja wa wachezaji mashuhuri zaidi wa WNBA katika historia, anayezingatiwa sana kuwa mchezaji bora mshambuliaji kwenye ligi. Wachache wametimiza kile Bi Griner amefanya - kushinda ubingwa wa chuo kikuu, mataji ya WNBA na Euroleague na medali ya dhahabu ya Olimpiki. Na, ni maarufu sana kwa uwezo wake wa kupiga mbizi ambao ni wa kipekee. Nje ya uwanja, pia ameonekana kama aliyechukua njia mpya, akionekana kama anayeshiriki mapenzi ya jinsia moja akiwa na umri wa miaka 22, muda mfupi tu kabla ya kuanza kushiriki mchezo wa kulipwa. Kisha akawa mteule wa kwanza wa jumla katika WNBA mwaka huo na, punde baadaye, mchezaji wa kwanza ambaye anashiriki mapenzi ya jinsia moja waziwazi na kuidhinishwa na Nike. ""Kabla ya Griner, kulikuwa na kama giza kwenye ligi, ambapo ilikuwa ni kama ""usiseme chochote juu ya wapenzi wa jinsia moja""  Bi Spruill alisema. Na yeye alikuwa ni kama yuko tayari kumaliza ukimya huo, ""huyu ndiye mimi"" ""BG daima imekuwa mmoja wa waanzilishi,"" mchezaji mwenza wa Griner, Diana Taurasi alisema. Licha ya hayo yote, Bi Griner alipata kazi ya pili, na hiyo ndiyo sababu alisafiri kwa ndege hadi Urusi - kuchezea timu ya EuroLeague UMMC Ekaterinburg, ambako amekuwa akifanyakazi tangu 2014 wakati msimu ulikuwa chini Marekani. Takriban nusu ya wachezaji wa WNBA hucheza nje ya nchi nyakazi ambazo msimu uko chini. Kwa walio wengi, ni njia ya kuongeza mapato yao ya ndani: Wachezaji wa WNBA hupokea takriban mara tano zaidi nchini Urusi kuliko wanavyopokea Marekani. ""Kama angekuwa Steph Curry au LeBron James, hangekuwa hapo hata kidogo kwa sababu angekuwa akipata pesa za kutosha,"" Bi Spruill alisema. Wenzake Bi Griner katika ligi ya wanaume wanapata zaidi ya mara 200 ya mshahara wa juu zaidi wa WNBA. Kufuatia uvamizi wa Urusi dhidi ya Ukraine tarehe 24 Februari, EuroLeague ilizisimamisha timu zote za Urusi na maafisa wa Marekani na WNBA walianza kuwaita wachezaji walio nje ya nchi. Lakini ilikuwa ni kuchelewa sana kwa Brittney Griner, ambaye inaaminika aliingia Urusi wiki moja mapema, tarehe 17 Februari, ingawa muda bado haujafahamika. Huduma ya Forodha ya Shirikisho la Urusi ilisema katika taarifa kwa vyombo vya habari kwamba mbwa wa kunusa aliongoza mamlaka kupekua mizigo ya mchezaji wa mpira wa vikapu wa Marekani na kwamba imepata cartridges ya vape yenye mafuta ya bangi. Shirika la habari la serikali la Urusi, Tass, lilimtaja mchezaji huyo kuwa ni Bi Griner. Mamlaka ya Urusi ilithibitisha tu kuzuiliwa kwake wiki ya tatu ya Machi, ingawa walifichua kwamba alisimamishwa kwenye uwanja wa ndege mnamo Februari. Ambapo anazuiliwa, na chini ya hali gani, haijulikani hadharani. Mamlaka ya Marekani na wawakilishi wa Brittney Griner wamekuwa kimya zaidi isipokuwa kusema wanafanya kila namna kumrudisha nyumbani. Msemaji wa idara ya serikali alithibitisha kuzuiliwa kwa mchezaji huyo, akiambia BBC kuwa ""wanafahamu na wanaifuatilia kwa karibu na kesi hii"". Waziri wa Mambo ya Nje wa Marekani Antony Blinken alisema wiki iliyopita kwamba maafisa wa Marekani ""wanafanya kila wawezalo"" kumsaidia. ""Kuna mengi tu nisiyoweza kusema kutokana na masuala ya faragha wakati huu,"" Bw Blinken alisema. Wakala wa Bi Griner, Lindsay Colas, amesema alikuwa na  ""mawasiliano ya karibu"" na mchezaji huyo na wakili wake nchini Urusi, lakini hakuweza kuzungumza zaidi. Ingawa hakuna dalili kwamba kukamatwa kwa Bi Griner kulihusishwa na uvamizi wa Ukraine, baadhi ya maafisa wa Marekani wameonyesha kuwa uhusiano mbaya kati ya Marekani na Urusi unaweza kuhatarisha kurejea kwake akiwa salama. ""Hatutaki Bi Griner kuwa kibaraka katika vita vya kisiasa vinavyopiganwa kote ulimwenguni hivi sasa,"" alisema mbunge wa Marekani John Garamendi, mjumbe wa kamati ya huduma za silaha kutoka Bunge la Wawakilishi. ""Vita vya Ukraine kimsingi vimekatiza uhusiano wa kidiplomasia kati ya Marekani na Urusi,"" Bw Garamendi alisema. ""Hilo litazidisha suala hili. Urusi hadi sasa imezuia ufikiaji wa ubalozi kwa Brittney Griner kwa ubalozi wa Marekani, alisema. Anaweza kufungwa jela hadi miaka 10 iwapo atapatikana na hatia kwa makosa ya dawa za kulevya. Aidha, ubalozi wa Marekani nchini Urusi haukujibu ombi la maoni."	https://www.bbc.com/swahili/habari-60762590
religion	Wiki Takatifu: Sababu za kisiasa za kuhukumiwa kwa Yesu msalabani	"Hukumu ya kifo katika Roma ya kale, kama kanuni ya jumla, pia ni jambo ambalo linatiliwa shaka sana na kumbukumbu ya Yesu Kristo, karibu miaka 2,000 baada ya kuuawa kwake. ""Kati ya Warumi kulikuwa na vifo vitatu vilivyofanana (kwa wale waliohukumiwa adhabu ya kifo). Mtu angeweza kufungwa kwenye nguzo na kuchomwa moto; wangeweza kutupwa kwenye uwanja (wa sarakasi) kupigana na wanyama pori hadi kufa; au mtu angeweza kusulubishwa, kama ilivyotokea kwa Yesu"", anaeleza mwanahistoria André Leonardo Chevitarese, mwandishi wa 'Yesu wa Nazareti: Hadithi Nyingine' na profesa wa programu ya wahitimu katika Historia Linganishi katika Taasisi ya Historia ya Chuo Kikuu cha Shirikisho cha Rio de Janeiro (UFRJ ) ""Kwa nini vifo hivi vinafanana? Kwa sababu haviachi kumbukumbu ya mwili. Katika zote mwili huachwi bila kuteketezwa, au wanyama huula, au ndege wa kuwinda hula,"" anaendelea mwanahistoria. ""Hizi ni vifo vitatu vya kikatili ambavyo vinamaanisha kufuta kumbukumbu ya mtu, kuhakikisha kuwa hakuna mazishi ambayo yanahifadhi kumbukumbu zao."" Chevitarese inakwenda mbali zaidi: pia hakukuwa na michakato ya kisheria ya kuandika hatia hizi. ""La sivyo, kungekuwa na kumbukumbu juu yake,"" anahitimisha. ""Yesu hakujaribiwa kamwe, kamwe,"" asema mtafiti. Ingawa hakukuwa na kesi ya kweli, sababu za kilimwengu zilizosababisha kifo cha mwanadamu Yesu zinajulikana. Na sababu zilikuwa za kisiasa. Ndio, Yesu alikuwa mfungwa wa kisiasa, aliyehukumiwa kifo kwa, kwa maoni ya wenye mamlaka, shambulio dhidi ya utaratibu ulioanzishwa na mamlaka ya Kirumi. Kero za kisiasa ""Mtu kama Yesu alikuwa kama pipa la unga katika eneo lililotawaliwa na Warumi,"" anasema Chevitarese. ""Uasi ulikuwa karibu kutokea. Na kabla ya hapo, mamlaka ya Kirumi, kwa kushirikiana na baadhi ya makundi ya wasomi wa Kiyahudi waliokuwa wakishirikiana na Rumi, waliwatambua viongozi hawa maarufu na kuwaondoa njiani kwa kuwaua."" ""Kimsingi, alishutumiwa kuwa mlaghai. Mashtaka haya yalitoka kwa viongozi wa kidini wa Wayahudi walioishi hapo wakati huo na ambao walimtambulisha kama adui wa Kaisari, kama mtu aliyejionesha kuwa 'mfalme'"", anahoji. Mwana Vatican. Filipe Domingues, naibu mkurugenzi wa taasisi ya Kikatoliki ya The Lay Centre huko Roma. ""Kwa hiyo walimfanyia kesi ya kisiasa ili ahukumiwe na Ufalme wa Kirumi, ambao ulitawala huko kupitia ushirikiano na viongozi wa mitaa. Ili kuelewa kile kilichotokea, ni muhimu kurejea wakati na kuweka muktadha jinsi eneo hili la Mashariki ya Kati lilivyokuwa wakati huo, na hata kabla. ""Mazingira hayo yalikuwa na msukosuko kwa muda mrefu, kukiwa na migogoro ya kisiasa na ukandamizaji wa watawala,"" anasema mwanahistoria, mwanafalsafa na mwanatheolojia Gerson Leite de Moraes, profesa katika Chuo Kikuu cha Presbyterian cha Mackenzie. Anaonesha kwamba wakati Roma ""inapoamua kuanzisha milki yake kwa njia ya kifalme"", ​​hii inahusisha kutawaliwa na maeneo na kuweka ""majukumu mazito kwa watu wanaotawaliwa"". ""Kwa mantiki hiyo, hii inawaelemea sana watu maskini zaidi, kwa sababu kuna watu waliotawaliwa zaidi na kuna baadhi ya wasomi wanafanya makubaliano na watawala, ikiwa ni pamoja na mikataba ya kisiasa, na wakati mwingine ushirikiano wa kiuchumi unaoridhisha,"" anaongeza. ""Lakini watu maskini walikuwa wakiteseka kutokana na hali mbaya."" Wakati huohuo, takribani miaka 500 kabla ya Kristo, mawazo ya kimasiya yalianza kutokea: imani kwamba muokozi angezaliwa ili kuwakomboa watu hao kutoka kwa mateso. ""Wazo kwamba mtu atakuja kuwaweka huru, mjumbe kutoka kwa Mungu,"" anafafanua profesa. Yesu alizaliwa na muktadha huu ambao tayari umeanza kutumika. Alikua, aliishi, alihubiri na kutimiza utume wake katika mazingira haya. ""Yesu alipotokea, harakati zake zilikuwepo kwa wakati,"" anasema Moraes. ""Kitheolojia, wazo hilo lilichochewa na maono ya kiapo kwamba wakati fulani mjumbe huyu angeletwa kwa wanadamu na Israeli itarejeshwa kama ufalme, kama taifa, kama watu waliochaguliwa. Heshima itarejeshwa. Hii iliunda taswira ya masihi wa kisiasa, mwenye nguvu, ambaye angeweza kuhamasisha majeshi ya mbinguni na duniani kufukuza utawala wa kigeni ambao uliwakandamiza watu wa Israeli wakati huo."" Kwa wengi, ilikuwa ya manufaa kidogo kwamba Yesu alisisitiza, kulingana na vifungu vya Biblia, kwamba ufalme wake haukuwa wa ulimwengu huu, bali wa uzima wa milele. Na kwamba ilikuwa haki kumpa Kaisari yaliyo ya Kaisari, na kumwekea Mungu yaliyo ya Mungu. Kwa wengi, Yesu alijumuisha sura hii ya kiongozi wa kisiasa, mwanaharakati, mchochezi. ""Je, ni kweli hapakuwa na mwingine kama huyo? Hapana. Palestina wakati wa Yesu ni Palestina iliyojaa harakati za watu wengi, harakati za uasi "", anasisitiza Moraes. ""Kwa hiyo kulikuwa na, ongezeko la Mafarisayo na Masadukayo, ambao walikuwa na vyama vya siasa vya kidini vilivyojulikana zaidi, vikundi vingine vyenye misimamo mikali zaidi. Kulikuwa na Wazeloti, ambao waliwakilisha wasioridhika na wanamapinduzi,"" anaongeza. ""Kulikuwa na vikundi vilivyofanya vurugu kama watu waliogongwa, ambao walitumia dagaa na kufanya mauaji na vitendo vya kigaidi, na kusababisha hofu kwa watu na kwa mamlaka. Kulikuwa na aina ya ujambazi wa kijamii."" Hukumu kulingana na Biblia Kulingana na Biblia, baada ya Yesu kukamatwa, alifikishwa kwa wenye mamlaka. Pontio Pilato, ambaye alikuwa gavana wa jimbo la Kirumi la Yudea, asingempeleka Yesu kwenye kusanyiko la watu wengi, basi hukumu yake isingekuwa ya shangwe. Kwa hiyo, kulingana na simulizi hii, Pilato angenawa mikono yake kuonesha kwamba hakuwa na sababu ya kuuliwa. Katika sura ya 23 ya Injili ya Luka, andiko hilo linasema kwamba ""wakaanza kumshitaki, wakisema: Tumemwona mtu huyu akilipotosha taifa, akikataza kutolipa kodi kwa Kaisari, na kusema kwamba yeye mwenyewe ndiye Kristo Mfalme. Kulingana na Biblia, kwa hiyo, kuna mashtaka mawili dhidi ya Yesu, yote mawili ya asili ya kisiasa. ""Kilichokuwa muhimu kwa Roma ilikuwa maudhui ya kisiasa. Kwa maneno mengine: ikiwa mtu alikataa kulipa kodi, mtu huyo angeweza kuwatia moyo watu wengine na kuwaongoza kuasi dhidi ya kulipa kodi. Hili linaweza kuishia kuwa tatizo kwa Roma"" anachambua mwanahistoria. ""Ikiwa angejitangaza kuwa mfalme wa Wayahudi, angeweza ghafla kuwaongoza watu hawa kuinuka, kwa kitendo cha upinzani, dhidi ya ufalme wa Kirumi,"" Moraes anaendelea. ""Ninamaanisha, ufalme wa Kirumi ulimtazama Yesu kama kiongozi wa mapinduzi, kiongozi wa genge ambalo linaweza kusababisha fujo. Tuhuma hizo zilikuwa za kisiasa,"" anasema. Maandiko ya kidini yanawasilisha kipindi cha Baraba. Kulingana na masimulizi hayo, kutokana na kipindi cha Pasaka, mapokeo yaliamuru kwamba mtu aliyehukumiwa aachiliwe. Na watu ndio waliamua kwa shauku. Yesu alionyeshwa Baraba, na ni yule wa mwisho ambaye angeepuka adhabu ya kifo. ""Baraba alikuwa jambazi wa kijamii, Mwizi. Jinsi Yesu alivyowekwa kati ya majambazi inaonyesha tuhuma iliyokuwa inamlemea: ya kiongozi wa mapinduzi, mchochezi wa kijamii, kiongozi wa genge ambaye kwa njia fulani alikuwa akisumbua watu. Milki ya Kirumi kwa sababu, hatimaye, angekuwa anaongoza uasi wa kisiasa dhidi ya utawala wa Warumi"", anachambua Moraes. Amani inayopatikana kwa vurugu Katika muktadha huu, ni muhimu kukumbuka kwamba Roma iliishi katika kipindi kinachojulikana kama Pax Romana. Kipindi hiki cha utawala wa maeneo mengine, chenye dhamana za usalama na ukusanyaji wa kodi ya juu, kilionyesha sura yake ya umwagaji damu zaidi katika vipindi kama hiki. ""Jaribio lolote la uasi lilipigwa vita kwa kuonyesha wazi nguvu ya Roma, na kuwatisha waasi wa siku zijazo. Vurugu ilikuwa alama ya amani hii ya Kirumi, amani ya makaburini, iliyopatikana kupitia vurugu, kwa kuwekewa utawala wa makazi,"" anasema Moraes. ""Yesu alionekana kuwa tatizo kubwa sana la kisiasa kwa mamlaka iliyoanzishwa. Roma ilijua kwamba Palestina ilikuwa ni kitovu cha upinzani na ilikuwa ni lazima kuushinda,"" anafupisha. Iwapo jambo kama hilo la mahakama hii maarufu lilikuwepo au la, ukweli ni kwamba kesi haikutekelezwa kulingana na mantiki ya kisasa, yaani, kwa rekodi iliyoandikwa ya kile kilichotokea na haki ya utetezi. Chevitarese anasema kwamba ikiwa mazoezi ya kawaida yangekuwa hivi, kwa majaribio yaliyorekodiwa, baadhi ya habari juu ya maelfu ya kusulubiwa kulikofanyika zingesalia katika ungo wa wakati. ""Hebu tusahau kwa dakika moja kisa cha Yesu wa Nazareti na tufikirie juu ya maasi makubwa ya watumwa ambayo yalitikisa mwisho wa Jamhuri ya Kirumi. Labda maarufu zaidi ni Uasi wa Spartacus (ambao ungekusanya watumwa wapatao 70,000 karibu 71 KK). C.)"" , anatoa mfano. ""Nyaraka za kifasihi zinasema kwamba baada ya kushindwa kwa jeshi hilo la watumwa, wote walisulubishwa. Na rekodi zao za kesi ziko wapi? Hazipo popote kwa sababu majaribio hayakuwahi kufanywa,"" anasema Chevitarese. ""Kwa watu hawa hakukuwa na kesi. Watu walikamatwa na kuuawa mara moja,"" anaongeza. ""('Uhalifu' wa Yesu) ulikuwa ule wa mtu ambaye alijaribu dhidi ya Serikali ya Roma,"" asema mtafiti. ""Alishambuliaje? Ufalme wa Kirumi ulikuwa ufalme wa Mungu, wafalme walionekana kuwa wa kimungu, hiyo ilikuwa mapokeo ya zamani. Yesu, kwa kuanzisha ufalme mwingine wa Mungu, alipinga ufalme wa Kaisari, ambaye alikuwa mungu. kesi, Kaisari wa wakati huo alikuwa Tiberio"", anaweka muktadha. Kwa maana hiyo, hangeweza kutangaza ufalme wa Mungu, kwa kuwa ufalme wa Mungu ulikuwa tayari kuwepo; kama mfalme wa Kirumi alikuwa mungu, basi alikuwa hivyo. Kutofautiana kwa historia Chevitarese anaonesha mashaka anapochanganua vifungu vya injili vinavyohusiana na matukio yanayohusiana na kifo cha Yesu. ""Wainjilisti wataenda kueleza habari ambazo tayari wanazo, yaani, kwamba Yesu alisulubishwa. Lakini wanapoandika, pia wana sehemu ya pili ya habari, ambayo ni mtazamo wao wa imani: Yesu angefufuka, "" Nimetafakari. ""Lakini hakuna hata mmoja wa wainjilisti aliyeshuhudia."" Kwake yeye, masimulizi yote ya kesi inayodaiwa kufanywa na Pilato ni masimulizi ya kitheolojia, si ya kihistoria. Na anaanza kwa kufuta wazo kwamba kulikuwa na jambazi, Barrabas, ambaye aliachiliwa na mila ya Pasaka. Ukweli kwamba watu wawili wa kwanza walijitokeza kwa ajili ya uchaguzi huu maarufu unashangaza: Yesu na Baraba. Kisha Yesu alisulubishwa pamoja na watu wengine wawili waliohukumiwa. ""Kwa nini hawa wengine wawili pia hawakuwasilishwa kwa Yesu na Baraba ili watu wachague kati ya wale wanne? Kuna jambo ambalo halikubaliani na hadithi hii,"" anasema. ""Hakukuwa na sheria ambayo ilitolewa na Milki ya Roma ya kumwachilia mfungwa wakati wa sikukuu yoyote, popote itakapokuwa,"" anatoa muhtasari Chevitarese. ""Ninaelewa kwamba Pasaka [ya Kikristo] inategemea umuhimu wa kukamatwa, kushtakiwa, kifo, kuzikwa na kufufuka kwa Yesu, lakini hii ni hadithi ya kitheolojia, ambayo inahitaji kusomwa na kudhaniwa kama hadithi ya kitheolojia."""	https://www.bbc.com/swahili/61127192
sports	Kombe la Dunia Qatar 2022: Hervé Renard, kocha wa Saudia aliyetoka  kuzoa taka hadi kuifunga Argentina ya Messi	"Ushindi wa Saudi Arabia wa mabao 2-1 dhidi ya Argentina umewaacha  mashabiki wa kandanda vinywa wazi na sababu nzuri tu. Miaka 4 tu iliyopita, katika mechi yao ya kwanza kwenye Kombe la Dunia la 2018 nchini Urusi, wale wanaoitwa ""Green Hawks"" walipoteza 5-0 dhidi ya wenyeji na wakatolewa katika raundi ya kwanza. Kwa historia hii, haishangazi kwamba hakuna mtu aliyefikiria kikosi kinachoongozwa na Lionel Messi kinaweza kushindwa. Walakini, zaidi ya makosa yaliyofanywa na timu inayoongozwa na Messi, au kwa bahati mbaya, tayari kuna wale ambao wamemgundua mtu aliyehusika katika kuitia aibu timu hiyo. Naye si mwengine bali  kocha wa timu ya taifa ya Saudia, raia wa Kifaransa Hervé Renard. Renard, 54, alijaribu kufanya kazi kama mchezaji wa kulipwa. Akiwa na umri wa miaka 15 alifanyiwa mtihani na Cannes, lakini ndoto hiyo iliisha haraka jinsi ilivyoanzishwa. ""Nilipokabiliana na wachezaji wengine niligundua kuwa sikuwa mzuri,"" alikiri katika mahojiano na Reuters miaka 4 iliyopita. Walakini, hakukata tamaa na aliendelea kucheza ingawa hakuwahi katika vilabu vikubwa. Akikaribia umri wa miaka 30 na baada ya kuishia katika timu za ""kiwango cha tatu"", Renard aliacha tacos na kujitolea kukusanya na kufanya usafi. ""Mara nyingi nakumbuka miaka hiyo nilipoamka saa 3 asubuhi kwenda katika kusafisha majengo . Hunisaidia kuweka haya yote katika mtazamo mzuri,"" aliambia shirika la habari la Uingereza. Pia amekiri kwamba asili yake ya unyenyekevu imemruhusu kukabiliana na shinikizo kwa njia tofauti na takwimu nyingine za soka. Licha ya ukweli kwamba ilionekana kuwa ameacha mpira, haikuwa hivyo. Kwa hivyo Renard alianza kufundisha timu za wachezaji chipukizi . Hii ilifungua milango yake kuwa mkufunzi alipopewa jukumu la kuiongoza timu ya Ufaransa ya SC Draguignan SC 1999. Baada ya kuisaidia klabu hii kupanda daraja, Renard alipokea kutoka kwa mtani wake Claude Le Roy ofa ya kuwa naibu wake katika klabu ya Shanghai Cosco ya China ambako alikaa msimu mmoja kabla ya kuinoa Cambridge United ya Uingereza, iliyokuwa ligi ya daraja la tatu. Aliondoka Visiwa vya Uingereza kusimamia Nam Dinh ya Vietnam na kisha akarejea Ufaransa, ambapo kati ya 2005 na 2007 aliifunza klabu ya AS Cherbourg. lakini, alianza kujijengea umaarufu na timu za Kiafrika. Akiwa na timu ya taifa ya Zambia alishinda Kombe la Mataifa ya Afrika 2012, kombe ambalo alilipata  tena 2015 akiwa na Ivory Coast. Mnamo 2016 alikubali kuifundisha Morocco, ambayo mwaka mmoja baadaye ilifanikiwa kufuzu kwa Kombe la Dunia la 2018 nchini Urusi, ikiwa ni mara ya kwanza katika miongo miwili kwa timu ya nchi hiyo ya Maghrebi kufanikiwa. Tangu 2019 ameiongoza timu ya Saudi Arabia, ambayo ameisaidia kupanda nafasi 20 katika orodha ya FIFA duniani. Renard amekuwa maarufu kwa kwenda kwenye mechi akiwa amevalia shati jeupe la mikono mirefu. Katika mahojiano naye miezi kadhaa iliyopita alikiri kwamba anafanya hivyo sio kwasababu ya kuamini ushirikina. ""(Katika mechi na Zambia) nilivaa shati la bluu tukapoteza, kwa hivyo katika mechi iliyofuata nilivaa nyeupe na tukashinda,"" alisema. Hata hivyo, zaidi ya mavazi yake, aina yake ya ufundishaji inayotokana na kumiliki mpira na presha kubwa ya kuuokoa, pamoja na kutilia mkazo hali ya kimwili ya wachezaji, pia ameanza kutambuliwa na wataalamu katika uwanja wa soka. ""Moja ya kumbukumbu nilizonazo kuhusu kocha Hervé ni kasi ya kazi yake, mahitaji yake kwetu sisi uwanjani na kwenye mazoezi. Maandalizi ya msimu pamoja naye yalikuwa na yanaendelea kuwa magumu zaidi kuwahi kuyafanya,"" John Ruddy, ambaye alichezea Cambridge United wakati kocha huyo alipokuwa mkufunzi wa klabu hiyo aliambia gazeti la the Guardian. ""Hervé angetuweka kwenye gym kufanya push-ups kwa dakika 2. Nakumbuka alikuwa akitetemeka kama mbwa na alichokifanya ni kucheka na kupiga kelele: 'John!'"" aliniita, akiongeza: ""Alikuwa akipiga sit Ups yeye mwenyewe kwa dakika 5 na alikuwa na umbo zuri ."""	https://www.bbc.com/swahili/articles/c72nwyylreyo
business	Tanzania yazindua mtambo mkubwa zaidi Afrika Mashariki wa kusafisha dhahabu	"Rais wa Tanzania Bi. Samia Suluhu amezindua leo kiwanda cha kusafisha dhahabu jijini Mwanza kinachoitwa Mwanza Precious Metals Refinery. Kiwanda hicho chenye thamani ys Bilioni 12.2 za Kitanzania sawa na dola za Kimarekani milioni 5.2 katika uwekezaji wake kitasafisha dhahabu yote ya Tanzania. Aidha kiwanda hiki kinatajwa kuwa kikubwa zaidi kuliko vyote Afrika Mashariki na kazi yake kubwa itakuwa  kusafisha dhahabu za kimataifa. Kwa siku moja kiwanda kina uwezo wa kusafirisha dhahabu kilo 480 na zinaweza kuongezeka mpaka kufika kilo 960 kwa siku katika kiwango cha juu kabisa cha kimataifa, yaani dhahabu ya Tanzania itasafishwa kwa asilimia 99. 9 ambayo ni karibu 100% . Katika uzinduzi wa kiwanda hicho, Rais Samia amesema ameona kiwanda hicho kuwa cha miujiza wakati alipoingia ndani kukiona. ""Nimeoneshwa vigololi vya dhahabu. Vimeingizwa kwenye mitambo ni dakika 3 kama zilitimia, tayari imeshayeyushwa imetengenezwa bar. Kwahiyo ni mtambo ambao ni wa kisasa wa hali ya juu. Wasiwasi wangu upo kwenye upatikanaji wa malighafi kama kwa siku ni kilo 480 ingawa kuna mashine ndogo ambazo zinasafisha kilo 80 kwa siku nadhani ni kuendana na upatikanaji wa malighafi."" Aidha aliongeza kusema kuwa jukumu la  serikali sasa ni kuweka sera, sheria ambazo zitawawezesha wachimbaji wachimbe zaidi malighafi ipatikane kwa wingi zaidi. Mwanza Precious Metals Refinery ni miongoni mwa  viwanda vitatu vipya vilivyoanzishwa nchini Tanzania, na sasa nchi hiyo haitasafirisha tena nje ya nchi dhahabu ghafi. Ni Ubia kati ya Serikali ya Tanzania kupitia Shirika la Madini la Taifa STAMICO yenye asilimia 25 na kampuni za Rozella General Trading LLC ya Dubai, Umoja wa Falme za Kiarabu (UAE) pamoja na Kampuni ya ACME Consultant Engineers PTE Ltd ya Singapore zina ubia wa asilimia 75. Hatua hii itaiwezesha Serikali ya Tanzania kupata mapato kupitia tozo na mrabaha, kuongeza teknolojia za kisasa nchini na kutoa ajira rasmi zaidi ya 100 na ajira nyingine zaidi ya 300 zisizo rasmi kwa watanzania. Kuanza rasmi kwa usafishaji wa Dhahabu  katika kiwanda cha Mwanza Precious Metals Refinery  (MPMR) ni matokeo ya Serikali ya Tanzania kupitia Wizara ya Madini kuendelea Kuhamasisha  ujenzi wa viwanda vya kusafisha, kuchenjua na kuongeza thamani kufanyika ndani ya nchi hiyo. Uzalishaji wa mwanzo kabisa katika kiwanda hicho ulianza April 21, 2021. Akizungumza katika uzinduzi huo Rais wa Tanzania Samia Suluhu Hassan amesema Benki kuu sasa itaweza kununua dhahabu kwa mujibu wa sheria. ""Mtambo huu utawezesha.Benki kuu ya Tanzania BOT yetu kuanza kununua dhahabu kwa mujibu wa sheria na hivyo kuwezesha nchi yetu kuwa na amana ya dhahabu yaani Tanzania sasa tutaanza kuwa na 'gold reserve' kwenye BOT yetu"". Akizungumza katika uzinduzi huo Rais wa Tanzania Samia Suluhu Hassan amesema Benki kuu sasa itaweza kununua dhahabu kwa mujibu wa sheria. ""Mtambo huu utawezesha.Benki kuu ya Tanzania BOT yetu kuanza kununua dhahabu kwa mujibu wa sheria na hivyo kuwezesha nchi yetu kuwa na amana ya dhahabu yaani Tanzania sasa tutaanza kuwa na 'gold reserve' kwenye BOT yetu"". Manufaa ya mtambo huu ni yapi? Hata hivyo Rais Samia ametoa wito kwa wachimbaji kutumia fursa hii wakati serikali ikiendelea kuimarisha sekta hii ya madini ikiwemo kudhitibi wizi, utoroshaji na biashara ya magendo ya rasilimali zetu za madini. Kuhusu suala la madini mengine yanayopatikana Tanzania pekee yaani Tanzanite, Rais Samia amesema serikali yake ipo katika hatua za kufanya baadhi ya marekebisho ili kuipa thamani zaidi. ""Kama tunavyojua Mungu aliipendelea nchi yetu Tanzania peke yake dunia nzima. Ni madini yanayopatikana Tanzania peke yake dunia nzima lakini tunavyokwenda sasa ni kama madini yanayochimbwa dunia nzima. Ukienda kwa majirani zetu kuna Tanzanite nyingi tu. Kuna haja ya kukaa kuitangaza Tanzanite yetu, kuna haja ya kuipa jina ambayo itaipa umuhimu na upekee Tanzanite yetu, lakini pia kuna haja ya kuwa na mfumo wa kuidhibiti. Kuwe na mashirika ambayo yataidhibiti Tanzanite yetu ili kuwe na mwamvuli mmoja wa kununua Tanzanite yetu. Kwahiyo, nakuomba Waziri kaa na Wawekezaji mtengeneze mfumo ambao utailinda Tanzanite yetu. Nasemea Tanzanite kwa sababu ndio zao pekee na madini pakee tuliyonayo ambayo tunaweza kuweka jina letu pale"". Pia rais ametaka marekebisho yafanyike katika kutoza kodi , Rais Samia amesema VAT kwa madini yanayoletwa kutoka nje idaiwe baada ya kuchenjua, wanaoleta madini kutoka nchi jirani walete yasafishwe halafu kodi zitapatikana baada ya kusafisha malighafi za madini. Uzinduzi wa kiwanda hiki ambacho ni miongoni mwa vikubwa zaidi barani Afrika kutaifanya Tanzania kuuza nje madini ambayo yamekwisha chakatwa. Kwa sasa Tanzania inaungana nan chi nyingine za Afrika Mashariki ikiwemo Kenya, Uganda na Rwanda kuwa na viwanda vya kuchakatia dhahabu zake. Kiwanda kikubwa zaidi Afrika ni Rand Refinery kinachopatikana nchini Afrika Kusini ambacho ni miongoni mwa viwanda vikubwa zaidi duniani kikiwa na uzalishaji wa tani za dhahabu 600 kwa mwaka."	https://www.bbc.com/swahili/habari-57459107
entertainment	Khaby Lame: Siri ya mafaniko ya nyota huyu wa TikTok kutoka Senegal ni gani?	"Nyota wa TikTok mzaliwa wa Senegal Khaby Lame ni maarufu sana mtandoni. Anajulikana kwa hadithi zake za kubadilisha ""mtazamo wa maisha"".  Jinsi anavyowasilisha ujumbe wake ulimfanya kukua haraka na kupata umaarufu kimataifa. Kijana huyu wa miaka 21 ameshirikiana na watu kama Naomi Campbell na Greta Thunberg, na anasadikiwa kuwa pili kwa maarufu zaidi katika mtandao wa TikTok. Lakini je alifikiaje ufanisi huu, na mashabiki wake wa Senegal wanafikiria nini hasa kumhusu na mashabiki wake wa Senegal wanafikiria nini hasa kumhusu?"	https://www.bbc.com/swahili/habari-59015462
business	Scott Purcell aliishi mitaani kwa miaka 17 na sasa ni wakala wa mali isiyohamishika	Scott Purcell aliishi miaka 17 bila makazi katika mitaa wa mjini Washinton DC na sasa ni wakala wa mali isiyohamishika  katika mji huo ambao ni moja ya miji iliyo ghali zaidi nchini Marekani. Anafahamu thamani ya nyumba zaidi ya wakala wengi, baada ya kulala katika benchi moja mtaani kwa miaka 17.	https://www.bbc.com/swahili/habari-50673841
health	David Beckham: Nyota aonekana amezeeka haraka - kunani?	"David Beckham ndio sura ya kampeni mpya ya kukabiliana na ugonjwa wa Malaria , ugonjwa hatari unaosambazwa na mbu unaoathiri  mamilioni ya watu kila mwaka. Zaidi ya watu 400,000 walifariki kutokana na ugonjwa huo 2019 kulingana na shirika la Afya Duniani WHO. Katika kanda hiyo ya video, Beckham anaonekana kuwa mzee akizungumza katika siku za usoni ambapo ugonjwa huo umeangamizwa. Tangazo hilo lililofanywa na Charity of Malaria No More Uk limetengenezwa hali ya kwamba linawashinikiza watu  kote duniani kuendelea na juhudi za kuangamiza ugonjwa huo kabisa. Beckham amehusika na shirika hilo la hisani tangu 2009  na anasema ni ugonjwa ambao angependelea kuangamizwa kwasababu unawauwa watoto wengi duniani.."" Anasema kwamba Watoto wake mwenyewe  walimuuliza iwapo ugonjwa huo unaweza kuangamizwa wakati wa kizazi chao na aliwajibu ndio utaangamizwa iwapo kutakuwa na ushirikiano mkubwa, uongozi bora  pamoja na kutia bidii."" Kwa sasa kuna chanjo  dhidi ya ugonjwa huo ambao inapunguza idadi ya wagonjwa kwa asilimia 40. Mpango wa miaka mitatu wa kusambaza dawa hiyo ulianza barani Afrika  katika mataifa ya Malawi, Kenya na Ghana 2019. Mnamo mwezi Mei 2020 wanasayansi waligundua kinga ya kuwalinda mbu dhidi ya Malaria. Timu ya Kenya na ile ya Uingereza zilisema kwamba ugunduzi huo una uwezo mkubwa wa kudhibiti ugonjwa huo. Hiyo ni kwasababu iwapo mbu hawatoambukizwa ugonjwa huo hawataweza kusambaza ugonjwa huo kwa wanadamu. Vifo kutokana na ugonjwa huo vimepungua kwa asilimia 60  hatua iliowaokoa zaidi ya watu milioni 7 tangu 2000 kulingana na WHO lakini shirika hilo linasisitiza kwamba kunahitajika uwekezaji  mkubwa katika vita dhidi ya  Malaria  iwapo ugonjwa huo utaangamizwa  kufikia 2050. Mwaka 2016 serikali ya Uingereza ilitia saini hadi  £500 million  kwa mwaka kukabiliana na Malaria  zitakazotumika hadi Marchi 2021. Viongozi walikubaliana kufanya juhudi za pamoja kutumia mabilioni ya fedha miongoni mwa nchi zilizopo katika jumuia ya madola kufikia."	https://www.bbc.com/swahili/habari-55174992
entertainment	Sanaa ya Mashairi yavuma Mombasa	Sauti tamu za watoto ndizo zinazokukaribisha katika kijiji cha Ujamaa, eneo bunge la Likoni, Mombasa, Kenya Wakati huu ambapo janga la Corona limerindima na kulazimu shule kufungwa nchini Kenya, watoto hao wananoa makali yao katika sanaa hii ya Kiswahili. Hili ni wazo la Hamisi Mwagarashi, mshairi mahiri wa Mombasa ambaye anasema kwamba amewaleta pamoja watoto hao ili kuhakikisha kwamba wanakuza vipaji vyao, lakini pia hawajihusishi na tabia potofu wakati huu ambapo shule zimefungwa. 'Watoto hawa wako hapa kwa lengo la kusoma. Wazo hili lilinijia baada ya mimi kupitia changamoto kadhaa maishani, kisha nikajiuliza kama kesho sitakuwepo nani atakayeendeleza sanaa hii ya kughani mashairi?' anauliza Mwagarashi. Ushairi ni utungo wa kisanaa unaotumia lugha teule na mpangilio fulani wa maneno badala ya kutumia lugha natharia au  lugha mfululizo. Aidha ushairi unaweza pia kutajwa kama kipera cha fasihi simulizi (au nyimbo) na pia katika fasihi andishi kwa sababu mashairi yanaweza kuwasilishwa kwa njia ya kukariri na pia kwa njia ya maandishi. Mashairi yanayoghanwa badala ya kuimbwa huitwa maghani. Mmoja wa wanafunzi hapa ni Hassani Iddi Chano mwenye umri wa miaka 11 ambaye amepata umaarufu mkubwa mitandaoni baada ya video zake za mashairi kusambaa. 'Mimi nilipomsikia Mwagarashi akiimba mara ya kwanza nilimwambia nataka anifunze. Na mimi sasa nafurahia sana kughani mashairi.' Lakini umaarufu wa sanaa hii umepungua katika siku za hivi karibuni, kama anavyoeleza Mwagarashi. 'Wale waliowania mashairi na kuweza kutambulika kishairi, hawajafika popote, wala hawakufanyiwa chochote cha maana. Wamekufa wakiishi kwa nyumba za nyasi, wengine wakilala kwa nyumba za kuku. Sasa washairi wa sasa wameona hakuna faida bali ni hasara tupu.' Hata hivyo, licha ya taswira hiyo, mwalimu huyu wa Kiswahili anasisitiza kwamba mashairi ni ajira na sanaa hiyo inapaswa kupewa kipaumbele. Matamshi yake yanaungwa mkono na Mwalimu Mathias Momanyi, mtaalam wa Kiswahili kutoka Nairobi Kenya. 'Mashairi huelimisha, hukosoa, hurekebisha jamii, hususan jamii inapoelekea kupotoka. Lakini sasa hivi kuna uhaba mkubwa wa malenga na washairi wanaoweza kuzungumzia madhila katika jamii yetu.' Sasa nini kinapaswa kufanywa ili kuhakikisha kwamba sanaa hii ya tangu jadi haitokomei kabisa? Wasomi wa Kiswahili wanasisitiza ushairi kupewa uzito katika mtaala wa masomo shuleni. Na pia wazazi kuwahimiza watoto wao wenye vipaji vya utunzi na uimbaji wa mashairi kuzingatia kukuza vipaji hivyo. 'Shule zinapaswa kuwa na kitengo maalum cha mashairi kama vile kuna vitengo vya michezo ya Karate, ama Uogeleaji mashuleni. Hiyo itasaidia katika kukuza vipaji vya watoto ambao wanaipenda sanaa hii ya kughani mashairi,' anasema Bi Fatma Alfan, ambaye watoto wake watatu ni wanafunzi wa kughani mashairi. Basi wakati wasomi na wataalamu wa elimu wakijikita katika kuhakikisha elimu ya sasa ni yenye manufaa kwa kizazi kijacho, hapa Ujamaa katika eneo bunge la Likoni, Mombasa Kenya, Hamisi Mwagarashi anajitahidi kukuza kizazi chenye sanaa na vipaji, kwa shairi moja kila siku.	https://www.bbc.com/swahili/54969816
entertainment	Atamba kwa mtindo wake wa kipekee wa maonyesho ya fasheni za mavazi	Fashion Week au Wiki ya Fasheni ni sehemu  muhimu ya sekta ya mitindo ya mavazi,  lakini kutokana na Covid- 19, nembo mbalimbali za fasheni zilisitisha maonyesho yao. Lakini si mbunifu huyu wa mitindo. Anifa Mvuemba alijifunza binafsi fasheni ya 3D kwa kutumia Google, matokeo yake yalikua ni maonyesho yajayo ya maonyesho ya fasheni  na yalisambaa sana mtandaoni.	https://www.bbc.com/swahili/habari-53800528
business	IMF: Dunia itarajie muendelezo wa athari kubwa zaidi za kiuchumi	"Katika tathmini yake ya hivi punde ya uchumi wa dunia, IMF ilisema kuwa ""kwa watu wengi, mwaka 2023 itaonekana kama mdororo wa uchumi."" Shirika linalofanya kazi ya kuleta utulivu wa uchumi wa dunia limezidisha utabiri wake kuhusu ukuaji wa uchumi kutokana na matokeo ya uvamizi wa Urusi nchini Ukraine. Ukuaji nchini Uingereza unatarajiwa kukaribia kudorora mwaka ujao kwa asilimia 0.3. Hii inawakilisha kushuka kwa 0.2% kutoka kwa makadirio ya Julai wa IMF na kushuka kwa kasi kwa kiwango cha ukuaji wa uchumi wa Uingereza cha 3.6% kinachotarajiwa mwaka 2022. Baada ya Kansela wa Uingereza wa Hazina Kwasi Kwarteng kufichua mipango ya kupunguza ushuru mkubwa, IMF ilikosoa mapendekezo ya serikali, na kuonya kuwa hatua hizo huenda zikaongeza mzozo wa gharama ya maisha. Katika taarifa ya wazi, IMF ilisema pendekezo hilo huenda likaongeza ukosefu wa usawa na shinikizo ambazo zitaongeza bei. IMF inafanya kazi ili kuleta utulivu wa uchumi wa dunia, na moja ya majukumu yake muhimu ni kutenda kama mfumo wa tahadhari ya mapema ya kiuchumi. Mfuko huo ulisema unaelewa mpango wa kichocheo wa serikali, lakini ulibainisha kuwa kupunguzwa kwa ushuru kunaweza kuongeza kasi ya ukuaji wa bei, ambayo benki kuu ya Uingereza inajaribu kupunguza. Katika ripoti yake ya hivi punde Jumanne, mshauri wa kiuchumi wa IMF Pierre-Olivier Gurincha alisema: ""Wakati mawingu ya dhoruba yanapokusanyika, watunga sera lazima wawe na mkono thabiti."" Alikiri kwamba kifurushi kikubwa zaidi cha kodi katika miaka 50, kilichopendekezwa na waziri, ""kitakuza ukuaji katika muda mfupi"", licha ya kupeleka mshtuko katika masoko ya fedha. Ripoti hiyo pia iliongeza kuwa hatua hizo zitafanya kuwa vigumu kupambana na mfumuko wa bei, ambao unaonyesha jinsi gharama ya maisha inavyobadilika kadri muda unavyokwenda. IMF pia ilionya kuwa serikali zinapaswa kulinda watu wenye kipato kidogo kutokana na athari za kupanda kwa bei ya bidhaa. Kaya maskini mara nyingi hutumia kiasi kikubwa zaidi kuliko nyingine kununua chakula na mafuta, ripoti inabainisha - ambazo zote zimeshuhudia kuongezeka kwa bei kutokana na vikwazo vya mauzo ya nje ya nishati na nafaka tangu kuanza kwa vita vya Urusi nchini Ukraine. Nchi ambazo zilitegemea gesi ya Urusi huko Ulaya ziliathiriwa vibaya sana. Kwa mfano, uchumi wa Ujerumani unatarajiwa kushuka mwaka ujao. Wakati huo huo, uchumi wa Urusi unatarajiwa kushuka kwa 2.3% mwaka ujao. Akizungumza siku ya Jumatatu, mkuu wa IMF Kristalina Georgieva alibainisha kuwa ukuaji pia unapungua nchini China kutokana na vikwazo vinavyoendelea vya virusi vya corona, na katika Marekani ongezeko la kiwango cha riba ""linaanza kuuma."" Katika mikutano ya kwanza ya ana kwa ana kati ya IMF na Benki ya Dunia tangu janga hilo, alisema nchi zinaweza ""kupunguza maumivu ambayo yanatungojea mnamo 2023"" ikiwa zitafanya kazi pamoja. Aliongeza kuwa IMF itasisitiza kuwa mataifa makubwa ya kiuchumi yaendelee na juhudi zao za kupunguza gharama ya maisha, hata kama yataathiri ukuaji wa uchumi. Wasipofanya vya kutosha, alisema, ""tuko kwenye matatizo. Hatuwezi kuruhusu mfumuko wa bei. Pia alibainisha kuwa hatua lazima ""ziwe za usahihi na si la kuchochea zaidi ongezeko la bei."	https://www.bbc.com/swahili/articles/cjme1104gnpo
technology	Hivi ndivyo Ulimwengu wa siri wa kutumiana picha za utupu za wanawake mtandaoni bila ridhaa yao unavyoshamiri duniani	"Maelfu ya wanawake wanakabiliwa na vitisho na ulaghai kutoka kwa watu wasiojulikana baada ya maelezo yao ya binafsi, picha zao za faragha na video walizochapisha kwenye jukwaa la mtandao wa kijamii wa Reddit. BBC imefichua mtu aliyekuwa nyuma ya moja ya vikundi hivi. ""$6 kwa picha zake za utupu, nitumie ujumbe DM."" ""Nina video zake ambazo ninataka kuuza."" ""Tutamfanya nini?"" Kuangalia picha na maoni mtandaoni kumeniacha mgonjwa. Kulikuwa na maelfu ya picha. Utiririshaji wa picha za wanawake walio  watupu bila nguo au waliovalia kiasi unaoonekana kutokuwa na mwisho. Chini yake, wanaume hao walichapisha maoni mabaya, ikiwa ni pamoja na vitisho vya ubakaji. Mengi yalikuwa maoni machafu kutumwa hapo. Kidokezo kutoka kwa rafiki yangu kilimuongoza kwenye picha hizi. Moja ya picha zake zilichukuliwa kutoka Instagram na kuwekwa kwenye Reddit. Hakuwa uchi, lakini hata hivyo, iliwekwa pamoja na  lugha ya ngono na ya kudhalilisha. Nilichopata ni soko. Mamia ya watu ambao hawakujulikana walijitolea kutumiana, kubadilishana na kuuza picha chafu na kila kitu kilionekana kuwa kilitoka bila idhini ya wanawake waliopigwa picha. Ilikuwa kama mageuzi mapya ya kile kinachoitwa ponografia ya kulipiza kisasi, ambapo mambo binafsi ya faragha huwekwa mtandaoni bila idhini, kwa kawaida na washirika wa zamani wenye hasira za kuachana Sio tu kwamba picha hizi za faragha zilitumwa miongoni mwa maelfu ya hadhira, lakini wanaume, waliojificha nyuma ya kivuli cha kutokujulikana, waliunganishwa pamoja ili kufichua utambulisho halisi wa wanawake hawa, zoezi linalojulikana kwa Kiingereza kama doxing. \n\nAnwani zao, nambari za simu, na majina ya kwenye mitandao ya kijamii walipeana mtandaoni na wanawake hawa baadaye walilengwa na maoni machafu ya kingono, vitisho na ulaghai.\n\nNilihisi kama nilikuwa nimejikwaa kwenye kona yenye giza sana ya mtandao, lakini yote haya yalikuwa yakifanyika kwenye jukwaa kubwa la mitandao ya kijamii. Inajielezea kama ""ukurasa wa mbele wa mtandao"". Ina hadhira ya takriban watumiaji milioni 50 kila siku duniani kote kwa kuwaruhusu watu waanzishe na kudhibiti mijadala, Reddit katika kipengele  kinachojulikana kama ""subreddits,"". \n\nSubreddits nyingi hazina madhara, lakini Reddit ina historia ya kukaribisha maudhui ya ngono yenye utata. Mnamo mwaka wa 2014, idadi kubwa ya picha za binafsi za watu mashuhuri zilitumwa kwenye wavuti, na miaka minne baadaye, Reddit ilifunga kikundi kilichotumia teknolojia ya ""deepfake"", aina ya akili ya bandia ili kuweka juu picha ya watu mashuhuri kwenye video za ngono. Ili kukabiliana na mizozo hii, kampuni hiyo yenye makao yake makuu nchini Marekani ilianzisha sheria kali zaidi na ikaimarisha marufuku yake ya kuchapisha au kutishia kuchapisha maudhui ya kingono au ya fargha kutoka kwa watu bila ridhaa yao. Nilitaka kuelewa jinsi picha za fargha  za wanawake zilivyoendelea kutumwa kwenye Reddit na ni athari gani walipata wanawake walioathiriwa. Kisha nilitaka kujua ni nani alikuwa nyuma ya haya yote. Marufuku ya Reddit haikufanya kazi. Kulikuwa na dazeni za subreddits zilizojitolea kutuma picha za faragha za wanawake kutoka kote Uingereza. Ya kwanza ililenga wanawake wa Asia Kusini na ilikuwa na watumiaji zaidi ya 20,000, ambao wengi wao walionekana kuwa wanaume kutoka jamii moja na kuna maoni ya Kiingereza, Kihindi, Kiurdu na Kipunjabi. Niliwatambua baadhi ya wanawake kwa sababu walikuwa na wafuasi wengi kwenye mitandao ya kijamii. Baadhi hata mimi binafsi niliwajua. Mwanamke mmoja tuliyewasiliana naye anasema sasa anapokea jumbe za ngono kwenye mitandao yake ya kijamii ""kila siku"", baada ya kundi hilo kuchapisha picha yake akiwa na blauzi iliyofunika kifuani tu kwenye Instagram sambamba na maoni kuhusu kumbaka. Wanaume kwenye subreddit pia walikuwa wakituma na kuuza picha za uchi za wanawake. Picha hizi zilionekana kama selfie ambazo zilitumwa kati ya wapenzi wao na hazikukusudiwa kutumiwa na umma. Pia kulikuwa na video ambazo ilionekana kuwa wanawake hao walikuwa wamerekodiwa kwa siri wakati wa tendo la ndoa. Ujumbe mmoja ulikuwa na picha za mwanamke aliye uchi akifanya ngono ya mdomo. ""Je, kuna mtu yeyote aliye na video ya hii?"" mtumiaji asiyejulikana aliuliza, ""Nina jalada lake lote kwa $ 6,"" mwingine alijibu. ""Mitandao yao ikoje?"" aliuliza wa tatu. Ayesha - sio jina lake halisi - aligundua video zake zikitumwa kwenye subreddit mwaka jana. Anaamini kuwa mpenzi wake wa zamani alimpiga picha kwa siri. Sio tu kwamba ilibidi ashughulikie uaminifu wake ukivunjwa, lakini pia alilazimika kukumbana na wimbi la unyanyasaji na vitisho kwenye mitandao ya kijamii wakati maelezo yake ya kibinafsi yalipowekwa kwenye jukwaa hilo. ""Usipofanya mapenzi na mimi, nitawatumia wazazi wako. Nitakuja kukuchukua... Usipokubali kufanya mapenzi na mimi, nitakubaka."" Wanaomfuatilia pia walijaribu kumtusi ili kupata picha zake zaidi. ""Mimi ni Mpakistani, na si sawa katika jamii yetu kufanya mapenzi kabla ya ndoa au kitu kama hicho, hilo halikubaliki,"" anasema. Aisha aliacha kujumuika au hata kuondoka nyumbani na hatimaye akajaribu kujiua. Baada ya jaribio lake la kujiua, ilimbidi kuwaambia wazazi wake kilichotokea. Mama yake na baba yake waliingia kwenye msongo wa mawazo, anasema.\n\n""Niliona aibu sana kwa kila kitu kilichokuwa kikiendelea na kuwaweka katika hali hii,"" aeleza.\n\nAisha aliwasiliana na Reddit mara kadhaa. Kuna muda, video iliondolewa mara moja, lakini ilichukua miezi minne kuondoa nyingine. Na hakuishia hapo. Maudhui yaliyoondolewa tayari yalikuwa yametumwa kwenye tovuti nyingine za mitandao ya kijamii, hatimaye kuonekana tena kwenye subreddit ya awali mwezi mmoja baadaye. Sehemu ndogo iliyomwaibisha na kumnyanyasa Aisha iliundwa na kusimamiwa na mtumiaji anayeitwa Zippomad, jina ambalo hatimaye lingetoa fununu ya mahali alipokuwa. Kama msimamizi, Zippomad alitakiwa kuhakikisha kuwa kikundi chake cha majadiliano ya subreddit kinafuata sheria za Reddit. Lakini alifanya kinyume. Tangu BBC ilipoanza kumfuatilia kwa mara ya kwanza ameunda akaunti mpya mara tatu, baada ya jina la awali kufungwa na Reddit kwa sababu ya malalamiko. Kila akaunti mpya alitumia tofauti ya jina moja, ikiwa ni pamoja na matusi ambayo yanakera sana kurudiwa. Kila moja ilikuwa na maelfu ya watumiaji. Biashara ya picha za utupu imeenea kiasi kwamba wataalam wa unyanyasaji mtandaoni wanaipa jina: utamaduni wa mkusanyaji.\n\nClare McGlynn, profesa wa sheria katika Chuo Kikuu cha Durham nchini Uingereza na mtaalamu wa aina hii ya unyanyasaji mtandaoni, anasema: ""Hili sio jambo la wapotoshaji au wa ajabu wanaofanya hivi. Kuna wengi  na kuna makumi ya maelfu ya wanaume"". Anasema kuwa wanaume wengi wanaohusika hupata hadhi katika jamii hizi kwa kukusanya mikusanyiko mikubwa ya picha bila idhini. Uhifadhi huu wa kupita kiasi unaweza kufanya iwe vigumu kuondoa, kama Ayesha aligundua wakati video zilizoondolewa zilichapishwa tena kutoka kwa mikusanyiko mingine.\n\nWanawake saba ambao walijaribu kuondoa picha zao kutoka Reddit waliniambia hawakuhisi kampuni hiyo ilikuwa ikifanya vya kutosha kusaidia. Reddit ilituambia kwamba iliondoa zaidi ya picha 88,000 za ngono zisizo na ridhaa mwaka jana na inasema inalichukulia suala hilo ""kwa uzito mkubwa."" Inasema hutumia zana za kiotomatiki za moja kwa moja na ina wafanyikazi waliojitolea kutafuta na kuondoa picha za faragha zilizochapishwa bila ruhusa. ""Tunajua tuna kazi zaidi ya kufanya ili kuzuia, kugundua na kuchukua hatua kwa yaliyomo kwa haraka na kwa usahihi zaidi, na sasa tunawekeza katika timu zetu, zana na michakato ili kufikia lengo hili,"" msemaji wa kampuni alisema. Kama makampuni ya teknolojia, sheria ya Uingereza inapigania kuwalinda wanawake dhidi ya kutumwa picha zao za binafsi mtandaoni. Mtu asiyemfahamu alipowasiliana na Georgie na kumwambia kwamba picha zake chafu zilikuwa zimetumwa mtandaoni, alienda polisi. Alijua kwamba mtu mmoja tu ndiye angepaswa kuzifikia. ""Siwezi hata kuhesabu ni watu wangapi wanaweza kuwa wameona tayari. Na hakuna njia ya kuwazuia watu zaidi kuona,"" anasema. Mpenzi wake wa zamani alimtumia ujumbe mfupi akikiri kwamba alituma picha hizo, lakini anasema alimwambia ""hakuwa na nia ya kuniumiza au kuniaibisha."" Alitaka kumfuatilia Zippomad, mtumiaji wa Reddit aliyeunda jukwaa lililolenga wanawake wa Asia Kusini, akiwemo Ayesha. Nilipoangalia historia yake kwenye tovuti, hakukuwa na majina halisi, anwani za barua pepe au picha. Jina lake la mtumiaji pekee ndilo lililotoa kidokezo kwa yeye ni nani, kwa hiyo niliwasiliana naye kwa kutumia akaunti fake na kujitolea kuinunua. Alikubali kukutana na mwandishi wetu wa siri hatimaye alikutana uso kwa uso na mwanamume aliyeunda jukwaa hilo ambapo faragha nyingi za wanawake zilikuwa zimekiukwa. Jina lake ni Himesh Shingadia. Ana elimu ya chuo kikuu na anafanya kazi kama meneja katika kampuni kubwa. Hakutarajia angepatikana hata kidogo. Baada ya kuwasiliana na kipindi cha Panorama cha BBC, Shingadia alifuta subreddit yake. Katika taarifa, anasema kundi hilo lilinuia ""kuthamini wanawake wa Asia Kusini."" Kutokana na wingi wa watumiaji, anasema aligundua haiwezi kusimamia kongamano hilo. Anasema hakuwahi kutuma maelezo ya faragha ya mtu yeyote au kufanya biashara ya picha mwenyewe na anasema alisaidia kuondoa maudhui ya ngono alipoulizwa na wanawake. ""Zippomad anaona aibu sana kwa matendo yake, hii haionyeshi utu wake halisi,"" taarifa hiyo ilisoma. Reddit pia iliondoa vikundi vingine kama hivyo Hiyo ina maana kwamba karibu picha za wanawake elfu moja hatimaye zimeeondolewa lakini hiyo ni faraja kubwa baada ya maumivu ya kufichuliwa bila ridhaa."	https://www.bbc.com/swahili/articles/cmj3j7mn66do
politics	Mgogoro wa DRC na athari zake kwa nchi za maziwa makuu?	"Akiandika katika kitabu chake mashuhuri cha The Open Veins of Latin America, mwandishi Eduardo Galeano, alisema; ""tatizo kubwa kuliko yote la Amerika Kusini ni kwamba eneo hilo ni tajiri sana"". Mwandishi huyo angeweza kuhamishia sentensi hiyo kwa taifa la Jamhuri ya Kidemokrasia ya Congo (DRC). Mgogoro wowote wa kisiasa unapoibuka kutoka katika taifa hilo, tatizo hilo huwa kubwa kwa sababu ya utajiri wake na pia sababu ya ukubwa wake. DRC ndiyo taifa lenye eneo kubwa kupita yote katika bara la Afrika Kusini mwa Jangwa la Sahara. Kwa eneo, ni nchi ya pili kwa ukubwa katika bara zima la Afrika, ikizidiwa na Algeria pekee. Katika mipaka yake, DRC inazungukwa na mataifa tisa tofauti ambayo ni; Sudan Kusini, Uganda, Tanzania, Jamhuri ya Congo, Rwanda, Burundi, Angola, Zambia na Jamhuri ya Afrika ya Kati. Wakati Rais Etienne Tshisekedi na  mtangulizi wake katika nafasi hiyo, Joseph Kabila, wakiwa wameanza kutunishiana misuli na hivyo kutikisa ushirikiano wao teketeke wa kisiasa ambao ndiyo kwanza una miaka miwili, viongozi wa Afrika na dunia wanatazama hali hiyo kwa karibu. Tayari Mwenyekiti wa Tume ya Afrika Mohamed Mahmat Faki, amefika DRC na kuzungumza na washirika hao wa kisiasa kujaribu kutafuta suluhu lakini inaonekana hakufanikiwa sana katika diplomasia yake hiyo. Mara tu baada ya kuondoka kwake, Rais Tshisekedi alitangaza nia yake ya kutaka kuachana na ushirikiano wake huo na Kabila uliosababisha ashinde katika Uchaguzi Mkuu wa DRC uliofanyika miaka miwili iliyopita. Kwa sababu ya tofauti katika masuala ya kimsingi alizosema haziwezi kumalizwa, ushirikiano wa vyama vilivyounda umoja wa Cap for Change (CACH) na chama cha Kabila cha FCC (ambacho nacho ni muunganiko wa vyama vingine ndani yake) utasitishwa. Nini chanzo cha mgogoro wa sasa? Mgogoro wa Tshisekedi na Kabila ulikuwa uko chini chini tangu kuingia madarakani kwa rais huyo ambaye baba yake, Etienne, alikuwa na uhusiano usioridhisha na baba wa Kabila, Laurent pamoja na Kabila mwenyewe kiasi kwamba alipofariki dunia hakuweza kurudishwa kuzikwa nyumbani kwao DRC. Tatizo kubwa la ushirikiano huu ni kwamba tangu mwanzo ilikuwa inaonekana Tshisekedi ni kama tu amemshikia nafasi Kabila akisubiri mwaka 2023 kwenye uchaguzi mwingine amwachie nafasi hiyo. Vyombo mbalimbali vya habari vya kimagharibi, vilikuwa vikiandika kwamba kulikuwa na makubaliano rasmi kuwa Tshisekedi angetawala kwa muhula mmoja tu wa miaka mitano na kumwachia nafasi hiyo Kabila. Kabila alikuwa akiringia wingi wake wa viti bungeni ambapo alikuwa na viti takribani 300 katika Bunge lenye wabunge 500. Tshisekedi na CACH yake ilikuwa na wabunge takribani 50 tu. Kwa sababu hiyo, ilitoa Waziri Mkuu, mawaziri muhimu katika serikali na Spika wa Bunge la DRC, Wiki hii, pasipo kutarajiwa na wengi, wabunge walifanikiwa kumwondoa madarakani Spika wa Bunge, Jeanine Mabunda, kwa kupata zaidi ya nusu ya kura zote (280) - jambo lililoonyesha kwamba Tshisekedi ameingia ndani ya ngome ya Kabila na kwamba uhusiano wake mpya na wanasiasa kama Jean Pierre Bemba na Moise Katumba umeanza kuzaa matunda. Walio karibu na Kabila wameeleza kwamba mstaafu huyu anataka kurejea katika wadhifa huo. Hatua za karibuni za Tshisekedi zinaonyesha amepania kuendelea kubaki madarakani kuzidi mwaka 2023 na kwa sababu ya ushawishi wa Kabila ndani ya jeshi na kwenye vyombo vingine vya dola; jambo hili lina dalili zote za kutoisha vizuri. Kwanini DCR ikipiga chafya wengine wanapata mafua? Kwa sababu ya utajiri wake wa madini na vito, DRC hutolewa macho na mataifa mengi duniani. Taifa limejaaliwa utajiri wa madini yenye umuhimu sasa na mengine katika wakati ujao. Yako mataifa makubwa duniani ambayo suala la madini haya ya DRC linahusu usalama wao kiuchumi. Mgogoro wowote wa DRC huingiza makundi maslahi ambayo hufaidika kwa kutoa msaada kwa serikali na vikundi vya waasi ili yenyewe yajilipe kwa kuvuna utajiri huo. Wakati mwingine, makundi haya huwa ni nchi kamili. Vikundi maslahi hivi husambaza silaha, askari wa kukodiwa na madini yanayochimbwa hushamirisha biashara ya madini na vito kwa njia za magendo. Haya ndiyo madini ambayo yalielezwa vizuri katika filamu ya Blood Diamond. Hivyo, mgogoro wowote wa DRC ni kichocheo cha kukua kwa biashara ya magendo ya madini katika eneo la maziwa makuu na kwingineko. Ni muhimu pia kujua kwamba hali ya namna hii pia imekuwa ikisababisha matatizo baina ya nchi jirani na DRC. Mara nyingi, Rwanda imekuwa ikidai kuwa Burundi inafadhili vikundi dhidi yake vilivyoko eneo la Kivu Kaskazini. Burundi nayo imekuwa ikidai kuwa Rwanda inafadhili wapinzani wake walioko Kivu Kusini. Uganda inadai bado kuna mabaki ya kundi la Lord's Resistance Army (LRA) walioko katika misitu ya taifa hilo. Hali yoyote ya kulegea kwa amani katika DRC hutoa fursa ya baadhi ya mataifa haya kutaka kuingia nchini humo kwa kisingizio cha kutaka kusafisha maadui zake. Hata hivyo, kuna ushahidi kwamba wakati mwingine nchi hizo huingia kwa lengo la kuchota utajiri wa madini wa taifa hilo. Mwishoni mwa miaka ya 1990, Rwanda na Uganda ziliingia katika vita ndani ya DRC; kila nchi ikidai kutaka kupambana na waasi lakini kuna ushahidi kwamba zote zilikuwa zikitaka kufaidi utajiri huo wa taifa hilio. Kama hali hii ya Tshisekedi haitamalizwa kidiplomasia na kuishia kuwa mgogoro mkubwa, tarajia kusikia nchi jirani zikitafuta sababu ya kutaka kuingia. Kiuchumi, DRC pia ni taifa muhimu kwa eneo la maziwa makuu. Taifa hilo halina bahari na hivyo mizigo yake mingi hupitia katika bandari za ama Dar es Salaam, Tanzania au Mombasa, Kenya. Kwa Tanzania, mizigo kutoka DRC ni muhimu kwa sababu takribani asilimia 30 ya mizigo ya nje katika bandari yake hiyo huwa inakwenda DRC. Mgogoro wa aina yoyote wa kisiasa, hupunguza biashara katika eneo hili na maana yake ni kwamba majirani hawa wa DRC hupata athari za moja kwa moja. Ikiwa na takribani watu milioni 90; ambayo ni idadi kubwa kuliko nchi nyingine yoyote ya maziwa makuu, DRC ina soko kubwa na la uhakika kwa biashara nyingi. DRC inazungukwa na majirani ambao baadhi yao hali zao kiusalama si nzuri sana. Majirani hao ni kama vile Sudan Kusini, Burundi, Jamhuri ya Afrika ya Kati na Congo. Kuyumba kwa amani na usalama wa DRC kunafanya eneo lote la nchi hizo kuwa na wasiwasi kwa sababu ya kukua kwa biashara ya silaha za magendo. Mgogoro wa aina yoyote ya DRC - endapo utaingia kuwa mgogoro kamili, unaweza kuwa kama mafuta ya taa au petroli katika eneo ambalo kuna moto unaowaka taratibu. Nini kinaweza kufanyika? Ni muhimu kwa viongozi wa Umoja wa Afrika (AU), Jumuiya ya Afrika Mashariki (EAC) na Jumuiya ya Kiuchumi ya Nchi za Kusini mwa Afrika (SADC), kutafuta kwa haraka suluhisho la kidiplomasia la tatizo hili. Bahati nzuri, Kabila ni kiongozi anayefahamiana na viongozi wengi wa nchi hizo na miongoni mwao yupo ambaye inafahamika 'anammudu'. Jambo la kufanyika ni kuhakikisha usalama wa Kabila na familia yake kwa sasa na baadaye. Kama Tshisekedi anaweza kumhakikishia Kabila, familia yake na watu wake wa karibu usalama wao na mali zao, hata wasipokuwa madarakani, hilo linaweza kushusha pumzi kwa wengi. Ni muhimu pia kwa Kabila kutafutiwa shughuli yenye hadhi ya kimataifa itakayomfanya asiwe ndani ya DRC kwa muda mrefu na ionekane ameheshimiwa."	https://www.bbc.com/swahili/habari-55292552
entertainment	Saudi Arabia: Tamasha lijalo la Nicki Minaj Jeddah lazua gumzo mitandaoni	"Tangazo la kuwa Nicki Minaj atakuwa mmoja ya wasanii watakaotumbuiza katika tamasha la muziki nchini Saudi Arabia, limezua gumzo kali katika mitandao ya kijamii nchini humo. Mtindo wake wa mavazi na maudhui  ya ngono katika nyimbo zake ni baadhi ya masuala watu wanahoji huku wakitafakari tamasha hilo litapokelewaje katika jamii ya kihafidhina ya Waarabu. Rappa huyo anatarajiwa kutumbuiza watu katika tamasha la Jeddah World Fest Julai 18. Tamasha hilo ni mfano wa hivi karibuni wa jinsi Saudi Arabia inavyoendelea kulegeza misimamo yake mikali hasa katika masuala ya burudani ili kuimarisha ukuaji wa sekta ya sanaa. ""Nicki Minaj"" alitrend katika mtandao wa Twitter baada tamasha lake la Jeddah kutangazwa. ""Hebu tafakari kupata fahamu baada ya kupoteza fahamu kwa miaka mitatu na ukizinduka kitu cha kwanza unasikia ni kuwa Nicki Minaj atafungua tamasha la muziki Saudi Arabia, kusema kweli nitafikiria niko katika taifa lingine ,"" mmoja aliandika. Mwingine alihoji ikiwa waandalizi wa tamasha hilo walifanya ukaguzi wa maonesho yake yaliopita japo angalau katika mtandao wa Google kabla ya kumpa kazi hiyo. ""Hivi hakuna mtu Saudi Arabia aliyemtafuta Nicki Minaj kwenye google?"" aliandika Kabir Taneja. Sio maoni yote yalikuwa ya kufanya mzaha. Mtu mmoja aliandika katika Twitter yake kuwa tamasha hilo la Minaj halitakuwa sawa hasa ikizingatiwa kuwa litafanyika karibu na mji Mecca- amabo ni mtakatifu kwa waumini wa Kiislam . Katika video iliyowekwa kwenye Twitter mwanamke aliyevalia mavazi ya kidini alihoji  kwa nini mamlaka ya nchini humo inamrusu rapa huyo kutumbuiza katika tamasha hilo huku ukiwazuia wanawake kuvaa mavazi yanayowabana hadharani. ""Atakuja kutingiza makalio yake na akiimba nyimbo zake zilizo na maudhui ya ngono huku akijitingisha zaidi,"" alisema ""Halafu unaniambia mimi nivae  abaya. Hilo linaingia akini kweli ?"" Wengine walisema hatua ya mwanamuziki huyo kufanya tamasha nchini humo ni unafiki, ikizingatiwa kuwa anatumbuiza piakatika matamasha ya wapenzi wa jinsia moja ili hali anajua msimamo wa Saudia kuhusu uhusiano wa aina hiyo. Hukumu ya kushiriki mapenzi ya jinsia moja nchini Saudia Arabia ni kifo. Minaj sio msanii wa kwanza kuzua hali ya utata kwa kukubali kufanya tamasha nchini Saudi Arabia. Mariah Carey alipuuza wito wa wanaharakati wa kutetea haki za binadamu kumuomba afutilie mabali tamasha lake nchini Saudia huku rapa Nelly nae akilaumiwa vikali kwa kuandaa tamasha la wnaume pekee. Hatua ya hivi karibuni ya kulegeza misimamo kuhusu masuala tofauti ya kijamii ikiwemo burudani ni sehemu ya mkakati wa mwanamfalme Mohammed bin Salman wa kuimarisha uchumi wa nchi hiyo. Turki Al al-Sheikh, mkuu wa kitengo cha burudani alitangaza kuhusu mpango wa siku zijazo wa kufanyia mageuzi sekta ya muziki katika ujumbe wa Twitter mwezi Januari. ""Mungu akijaalia, hatua itakayofuatia katika masuala ya burudani siku zijazo ni maonesho kutoka kwa watumbuizaji tofauti, michezo ya watoto katika maeneo yalio na bustani pamoja na michezo mingine mingi itakyowasaidia vijana, wanawake na wanaume kusaidia kampuni za kitaifa za burudani,"" aliandika."	https://www.bbc.com/swahili/habari-48862799
sports	Tetesi za soka Ulaya Ijumaa 26.08.2022	Manchester City wamekataa dau la euro 70m (£59m) kutoka kwa Paris St-Germain kumnunua kiungo wa kati wa Ureno Bernardo Silva, 28. (Times) West Ham wamewasilisha ofa mpya kwa kiungo wa kati wa Brazil Lucas Paqueta, 24, baada ya ofa yao ya euro 50m (pauni milioni 42.2) kukataliwa na Lyon. (Telegraph) Chelsea wanaandaa dau jipya la takriban pauni milioni 75 kumnunua mlinzi wa Leicester Wesley Fofana, 21. (Fabrizio Romano). The Hammers pia wamekuwa na ofa ya pauni milioni 10 kwa kiungo wa kati wa Ubelgiji Hans Vanaken, 30, iliyokataliwa na Club Bruges. (Evening Standard) Kocha mkuu wa Ajax Alfred Schreuder anasema bado ana imani winga Antony, 22, hatauzwa kwa Manchester United licha ya dau la hivi punde la £76m. (Metro) Manchester United wamepewa nafasi ya kumsajili winga wa Real Madrid na Uhispania Marco Asensio, 26, kwa euro 30m (£25.3m). (Telegraph) United wanatazamiwa kuwasilisha ofa ya pauni milioni 25 kwa winga wa PSV Eindhoven na Uholanzi Cody Gakpo, 23. (Football Insider) Klabu hiyo ya Old-Trafford imetuma ombi la kumnunua beki wa kulia wa Bayern Munich Benjamin Pavard, 26. (L'Equipe - in French) Mlinda mlango wa Eintracht Frankfurt na Ujerumani Kevin Trapp, 32, amekataa ofa kutoka kwa Manchester United. (Guardian) Hatua ya Liverpool ya kutaka kumsajili kiungo wa kati wa Uingereza Jude Bellingham, 19, inaweza kusaidiwa na Borussia Dortmund kutaka kumnunua kiungo wa kati wa Guinea Naby Keita, 27, ambaye alijiunga na The Reds mwaka wa 2018. (Express). Kiungo wa kati wa Arsenal Albert Sambi Lokonga, 22, yuko kwenye orodha ya wachezaji wanaoteuliwa na Jose Mourinho katika klabu ya AS Roma akitafuta kuchukua nafasi ya Gini Wijnaldum aliyejeruhiwa. (AS Roma Live, via Express) Kocha wa Southampton Ralph Hasenhuttl anasema mshambuliaji Che Adams, 26, hauzwi msimu huu. (Daily Echo) Kiungo wa kati wa Manchester City na England aliye chini ya umri wa miaka 21 Cole Palmer, 20, anasakwa kwa mkopo wa msimu mzima na Borussia Dortmund. (Sun)	https://www.bbc.com/swahili/articles/cgry51jvng7o
sports	Klabu Bingwa Afrika: Je Simba kuchomoka makundi na kutinga tena robo fainali?	Droo ya makundi ya Klabu Bingwa barani Afrika imepangwa hii leo ambapo wawakilishi pekee wa Afrika Mashariki Simba SC wamepangwa katika kundi la A Pamoja na mabingwa wa Afrika Al Ahly ya Misri. Simba inashiriki hatua ya makundi msimu huu wa 2020/21 baada ya kushindwa katika msimu uliopita. Iliposhiriki hatua kama hiyo msimu wa 2018/19 ilikutana na Al-Ahly na Vita Club ya DRC ambao wapo kwenye kundi A tena msimu huu. Timu ya nne katika kundi hilo ni miamba ya Sudani El Merreikh. Hivyo, ni sahihi kusema kuwa Simba, Al Ahly na Vita Club ni timu zinazofahamiana na zitakamiana tena msimu huu. Walipokutana mara ya mwisho, Simba na Al Ahly ndiyo waliovuka kwenda hatua ya robo fainali. Simba wamekuwa na rekodi nzuri nyumbani, katika msimu wa 2018/19 walifungwa goli 5 na Ahly na Vita walipokuwa ugenini, lakini Simba ilizifunga timu zote hizo jijini Dar Es Salaam. Katika hali yoyote ile, kundi hilo ni gumu na klabu zote zitatakiwa kupambana kwa hali na mali kufuzu. Simba inasifika kwa kuwa wakali nyumbani, na toka msimu wa 2018/2019 haijawahi kufungwa nyumbani katika michuano hiyo. Alama zote 9 walizopata msimu wa 2018/19 na kufuzu kwenda robo fainali walizipata katika uga wa Mkapa. Kutokana na rekodi hiyo ya Simba, ni dhahiri kuwa timu zote zitajikaza na kupambana zaidi watakapocheza jijini Dar Es Salaam. Endapo Simba itafuzu katika hatua ya makundi, itasonga mpaka hatua ya robo fainali. Hiyo ni hatua kubwa lakini si hatua kubwa zaidi kuwahi kufikiwa na Simba. Simba imefika mara nne hatua ya robo fainali, mara ya mwisho ikiwa ni msimu wa 2018/19 ambapo walitolewa na miamba ya DRC TP Mazembe baada ya kukubali kipigo cha 4-1 mjini Lubumbashi. Rekodi ya juu zaidi kwa Simba katika michuano ya Klabu Bingwa Afrika ni hatua ya nusu fainali, ambayo walicheza mwaka 1974 ambapo ilibaki kidogo watinge fainali lakini walifungwa kwa mikwaju ya penati 3-0 na Ghazl Al-Mahalla ya Misri.	https://www.bbc.com/swahili/55590527
