sports	Roman Abramovich awekewa vikwazo na Uingereza	"Mmiliki wa klabu ya Chelsea, Roman Abramovich amewekewa vikwazo na serikali ya Uingereza kama sehemu ya majibu yake kwa uvamizi wa Urusi dhidi ya Ukraine. Yeye ni mmoja wa wafanyabiashara  saba matajiri kuwekewa vikwazo vipya, ikiwa ni pamoja na kuzuiliwa  kwa mali  yao na marufuku ya kusafiri. Orodha hiyo pia inajumuisha mabilionea Igor Sechin na Oleg Deripaska, wote wanaoonekana kuwa washirika wa Vladimir Putin. Waziri Mkuu Boris Johnson alisema ""hakuwezi kuwa na maeneo salama"" kwa wale ambao wameunga mkono uvamizi huo. Mengi zaidi unayoweza kusoma TANGAZAO LA KUIUZA CHELSEA:Chelsea: Roman Abramovich anasema ana mpango wa kuiuza klabu hiyo MATAJIRI WENGINE URUSI:Urusi na Ukraine: Wafahamu wanaume mabilionea wa Urusi wanaokabiliwa na vikwazo vya dunia kwa kuwa na ushirika na Putin UFAFANUZI:Mzozo wa Ukraine: Ni vikwazo gani vilivyowekwa dhidi ya Urusi? UCHAMBUZI:Mzozo wa Ukraine: Swift ni nini na kwa nini kuipiga marufuku Urusi ni muhimu sana? ""Vikwazo vya leo ni hatua ya hivi punde katika uungwaji mkono usioyumbayumba wa Uingereza kwa watu wa Ukraine. Tutakuwa watu wasio na huruma katika kuwasaka wale wanaowezesha mauaji ya raia, uharibifu wa hospitali na uvamizi haramu wa washirika huru,"" Bw Johnson alisema. Serikali ilikuwa imekabiliwa na shinikizo la kumuwekea vikwazo Bw Abramovich, ambaye alisema alikuwa amefanya ""uamuzi mgumu"" wa kuiuza Chelsea FC mapema mwezi huu. Abramovich, 55, anadaiwa kuwa na uhusiano wa karibu  na Rais wa Urusi Vladimir Putin, jambo ambalo amelikanusha. Serikali inasema Bw Abramovich, ambaye anakadiriwa kuwa na mali ya  thamani ya £9.4bn, ni ""mmoja wa matajiri  wachache kutoka miaka ya 1990 kudumisha ushawishi chini ya Putin"". TUNATAKA KUSIMULIA HADITHI YAKO: Je, wewe au jamaa zako muko nchini Ukraine sasa?"	https://www.bbc.com/swahili/habari-60691079
religion	Jamaa za Msamaria Mwema ambao bado wako hai na wanazungumza lugha aliyoizungumza Yesu Kristo alipokuwa duniani	"Watu wanapomzungumzia Msamaria Mwema huenda zaidi humfikiria Msamaria aliyeangaziwa katika Biblia aliyemuokoa mwanamume aliyepigwa na majambazi, kuvuliwa nguo na kutupwa kando ya njia kufilia mbali. Lakini huenda hawajui kwamba kuna mamia ya Wasamaria wa zama za kale Waisraeli ambao bado wanaishi duniani hadi wa leo. BBC ilifanya ziara nchini Israel kukutana nao. Japo kulikuwa na hali ya taharuki kati ya Waisraeli na Wapalestina, BBC ilipatana na mwelekezi ambaye alikubali kuwatembeza kwa gari kutoka Israeli hadi kaskazini mwa Ukingo wa Magharibi na kuelekea hadi milima ya Gerizim ambako kuna kijiji cha Wasamaria kinachofahamika kama Kiryat Luza. Walipita nyumba za mawe na kufika katika barabara ya vumbi na kusimama mbele ya makavazi moja ya kale. Ndani ya makavazi hayo kulikuwa na chumba kikubwa ambacho kilikuwa na nguo za kale zinazoaminiwa kuvaliwa na wachungaji wa kale, kipande cha mkate na mti maalum. Vitu vyote hivi vinaaminiwa kuwepo hapo kwa maelfu ya miaka iliyopita. Ukuta mmoja ulikuwa umefunikwa na picha za wanaume wazee wenye ndevu na ambao walikuwa wamejifunga kilemba kichwani. Mchungaji ambaye pia ni mlinzi wa makavazi hayo ya kale alinyooshe kidole moja ya wazee hao na kusema kuwa , ''Huyu alikuwa baba yangu, kohen gadol au kuhani mkuu wa wasamaria wema. Kizazi cha makuhani kinarudi nyuma tangu zama za Haruni, ndugu wa Musa."" Amini usiamini Musa huyo ni yule aliyetoa amri kumi za Mungu. Wageni wengi wanaozuru mlima mtakatifu wa Gerizim ni waumini wa dini ya Kikristo ambao wamevutiwa na mifano iliyotolewa katika Kitabu cha Agano Jipya na ukweli kwamba wasamaria ambao bado wanazungumza lugha ya Kiebrania ambayo ilikuwa ikizungumzwa na Yesu. Kulingana na Bibilia Waisraeli waligawanyika katika makabila 12 na Wasamaria wa Israel wanasemekana kutokana na makabila ya: Menasseh, Ephraim na Levi ambayo ni miongoni mwazo. Baada ya  kuhama kutoka Misri na miaka 40 ya kutafuta makaazi, Joshua aliwaongoza wana wa Israel hadi mlima wa Gerizim. Hapo walijumuika na makabila mengine kwa sherehe iliyohusisha kubariki mlima Gerizim (ambao sasa unafahamika kama Mlima wa Baraka) na kulaani mlima Ebal (Mlima wa Laana). ""Kuna falme mbili za kale: Judea (Yuda/Wayahudi) kutoka kusini, na sisi tulikua kabila kutoka kaskazini. Baadae tulitengana lakini asili yetu ni moja,"" alisema, Benyamim (Benny) Tsedaka, mwanazuoni wa Historia na balozi wa wasamaria wa Israel. Aliongeza kuwa mnamo karne ya sita CE (Baada ya kuzaliwa kwa Yesu), Wasamaria wa Israel walikuwa takriban  1,500,000. Waliteswa na kuawa kwa sababu ya kufuata imani za kale zilizokuwa zikifuatwa na Wagiriki, Waroma, Byzantine, Waarabu, Wapiganaji wa Kikristo maarufu kama Crusaders, Mamluki na utawala wa Ottoman. Kufikia mwaka 1919, ni Wasamaria 141 waliyoponea kifo. Hadi wa leo idadi yao imeongezeka zaidi ya 800, nusu yao wanaishi eneo la Holon (kusini mwa Tel Aviv) na wengine wao wanaishi milimani. Wao ni moja ya kundi dogo zaidi la dini ya kale na nyimbo zao ni za kale zaidi duniani. Miaka kadhaa baadae BBC ilizuru eneo hilo kwa mara ya pili, na ilipiga kambi katika mji wa Holon uliyopo kusini mwa Tel Aviv, kukutana na Tsedaka. Tsedaka alikuwa mwenye furaha na bashasha kusimulia hadithi ya watu wake. Alimzungusha mwandishi wa BBC katika eneo la Holon, ambako karibu familia 80 ya Wasamaria zinaishi na kufanya kazi kama mawakili, waalimu, wahudumu wa benki na wahandisi. ""Hakuna daktari hapa,"" alisema Tsedaka, ""kwasababu hiyo itamaanisha kufanya kazi siku ya sabato, ambayo imepigwa marufuku."" Ziara hiyo iliwafikisha katika Sinagogi la Wasmaria, ambalo ni nyumba ndogo ya mawe iliyo na vyumba vingine vidogo. Juu ya lango kuna maandishi ya Kiebrania. Ndani kuna vitabu vingi vya ibada lakini hakuna viti. Tsedaka anasema kuwa wanaume wanaoingia humo hupiga magoti au kukaa chini kwenye sakafu na vitabu vyo vitakatifu vinavyo fahamika kama Torah. Vitabu hivyo vina mataji matatu juu yake, ambayo inawakilisha kabila zao tatu za asili. Wanaume wanalazimika kuomba katika Sinagogi hilo siku ya Sabato lakini kwa wanawake agizo hilo nila hiari. Siku ya Ijumaa kabla ya Sabato kuanza, Tsedaka aliitembeza timu ya kwa gari BBC kutoka nyumbani kwake Holon hadi ukanda wa Magharibi, na kuenda hadi makaazi yake ya pili yaliyopo Kiryat Luza bila visa vyovyote vya ghasia japo waandamanaji wa Palestina walikuwa katika eneo hilo. Wasamaria wanaoishi katika mlima mtakatifu kati ya Palestina na Ukanda wa Magharibi na Wayahudi wa Israel, hujaribu kuwa daraja la kuleta amani kati ya jamii hizo mbili. Wasamaria wengi huzungumza lugha ya kiarabu, wana majina ya kiarabu na yale ya kiebrania. Kando na kuzungumza lugha ya kala na ya kisasa ya waebrania, baadhi yao wanawezo kuzungumza lugha ya kiingereza. Tsedaka aidha aliipeleka BBC katika makaazi tatu ya Wasamaria ambayo inatajwa kuwa takatifu zaidi katika mlima wa Gerizim: ""Huu unaitwa Milima wa Milele,"" Tsedaka alisema ""hapa ni mahali patakatifu kushinda yote. Najua Wayahudi wana sehemu nyingine ya matukio hayo yaliyotokea, lakini historia yetu inasema yaliyotokea hapa."" Jua lilipotua Tsedaka alianza kujiandaa kwa ajili ya kukaribisha siku ya Sabato. Aliingia chumbani kwake na alipotoka nje alikuwa amebadilisha mavazi yake na kuvalia nguo za kale za maombi kwa waisraeli. Aliungana na wanaume wenzake waliyokuwa wamevalia kama yeye na kuelekea upande iliyopo Sinagogi. Walipofika walivua palapa yao na kuziacha mlangoni na kuingia ndani ambako wengine wao walikaa chini, wengine wakapiga magoti na wale waliyokosa nafasi wakasimama pempeni juu ya gunia. Wakati mwingine wanainama vichwa vyao kuelekea upande wa kanisa lao zamani. Sauti ya sala zao ilikuwa ya kina na ya kupoteza. Walipoita jina la Musa, walifunika nyuso zao kwa mikono kama Musa alivyofanya wakati Mungu aliposema nae. Tsedaka, sawa na wanaume wengine huenda kusali katika Sinagogi hilo mara tatu siku ya Sabato kuanzia saa tisa na nusu. Kila mwaka wasomi na watalii kutoka kila pembe ya dunia huzuru mlima huo kutoa sadaka au kushuhudia matambiko ya kidini ambayo imeelezewa katika kitabu cha kutoka. Kuhani mkuu hukagua kondoo wa kila familia ili kuhakikikisha hawaina matatizo ya kiafya. Wanyama wote huchinjwa kwa wakati mmoja na kuchomwa pamoja. Ni ibada ya damu, na washiriki, waliyovalia nguo nyeupe, hupaka damu kwenye vipaji vyao vya uso ili kujikinga na malaika wa kifo. Usiku wa manane, kondoo waliochijwa huliwa kwa na mboga chungu za kienyeji. Mara ya tatu BBC ilipozuru eneo hilo miaka kadhaa baadae, Tsedaka alimtembeza mwanahabari wetu katika mji wa Nablus uliyopo katika ukingo wa magharibi kujionea kisima cha Yakubu. Kisima hicho kimehusishwa na baba yake Yakubu ambaye alizaa makabila 12 ya Israel na inaaminiwa kuwa ni hapo Yesu alipozungumza na mwanamke msamaria. Ziara hiyo pia iliwapeleka katika kaburi la Yusufu ambalo limekuwa katika mji wa Nablus ambao kwa miaka mingi Waislamu, Wakristo na Wayahudi wamekuwa wakizozania udhibiti wake. Siku ya mwisho ya ziara hiyo ya mlima Gerizim mwaka 2012, Tsedaka alipata ruhusa ya  kukutana na kuhani mkuu ambaye ni kiongozi wa kidini wa wasamaria wa Israel ambao wanasemekana kizazi chao kinajumuisha makuhani wakuu 130 wanaofikia mwana wa pili wa kiume wa Haruni ndugu wa Musa. Mazungumzo kati ya BBC na kuhani yalifanyika vyema hadi pale mwandishi wetu alipogusia kuwa amewahi kula nyama ya ngamia. Kuhani mkuu aligeuza uso wake na kuangalia kando kuonesha ishara ya kuambiwa kitu cha kuaibisha. ""Kula nyama ya ngamia ni vibaya zaidi ya kula nyama ya nguruwe!'' Tsedaka baadae alisema kuwa  Kuhani mkuu alimuuliza, ''Vipi yule mgeni wako mlaji wa nyama ya ngamia, alifika nyumbani kwao salama?'' Hiyo bila shaka ni ishara kuwa Wasamaria ambao wanajivunia utamaduni wa jadi wa kidini pia ni wacheshi na kwamba wanajenga urafiki na wageni wanaokuja kujifunza mawili matatu kuwahusu."	https://www.bbc.com/swahili/habari-46778765
health	Watumishi wa afya Kenya waonywa kupoteza ajira zao	"Waziri wa Afya nchini Kenya bwana Mutahi Kagwe ametoa angalizo kwa wafanyakazi wa afya nchini humo kuwa watafukuzwa kazi endapo wataendelea na mpango wao wa kugoma. Kagwe amewaambia manesi na maofisa wa afya kusitisha mgomo na kurejea kazini kama wanataka kuendelea kuwa na ajira zao. Aidha bwana Kagwe ametaka ajira zianze kutangazwa katika kaunti mbalimbali kuchukua nafasi za kazi za waliogoma. ""Taifa linabidi lianze kuajiri watumishi wa afya wapya ili kuchukua nafasi za wanaogoma ,"" alisema. Aliongeza kusema kuwa sasa Kenya ina manesi  8,000 ambao hawana ajira na wapo nyumbani tu. ""Kama wafanyakazi wataendelea kugoma basi watumishi walio nyumbani waajiriwe ,"" alisisitiza. Madaktari wa Kenya wamekuwa wakilalamikia malipo duni , ukosefu wa vifaa vya kujikinga pamoja na huduma ya bima. Madaktari walikuwa mapema mwezi huu lakini waliamua kuipa serikali muda wa wiki mbili kufanyia kazi madai yao. Ingawa wahudumu wengine wapatao 30,000 wakiwemo manesi walianza mgomo wao."	https://www.bbc.com/swahili/55383914
politics	Matokeo ya uchaguzi Tanzania 2020: ACT kupendekeza jina la makamu wa kwanza wa rais Zanzibar	Chama cha upinzani cha ACT Wazalendo kimeafikia uamuzi wa kujiunga na serikali ya Umoja wa Kitaifa kwa mujibu wa Ado Shaib katibu mkuu wa chama hicho. Katika mkutano maalum wa kamati kuu ya chama cha ACT Wazalendo,  wameamua kuwa wapendekeze jina la mwanachama atakayekuwa makamu wa kwanza wa rais wa Zanzibar. Pia ACT Wazalendo, imewaruhusu wajumbe wa baraza la wawakilishi, wabunge, na madiwani waliochaguliwa kukiwakilisha chama na wananchi waliowachagua. Miongoni mwa sababu walizotoa kufikia uamuzi huo ni pamoja na kutathmini historia ya mapambano ya demokrasia Zanzibar na Tanzania bara kwa ujumla na kusema kuwa mara nyingi kumejirejelea matukio ya raia kujeruhiwa, uwepo wa uhasama wa kisiasa, kudhalilishwa kijinsia na mali za watu kuharibiwa, huku jambo muhimu ni kuwa na amani. Aidha, Kamati ya ACT, imeahidi kunafanyika kwa mabadiliko ya mfumo wa uchaguzi Zanzibar ili kurejesha imani ya wananchi juu ya uwepo wa uchaguzi huru na wa haki. Kwa mujibu wa Chama cha ACT Wazalendo, hali ilivyo kwa sasa Zanzibar inahitaji busara kubwa katika kuponya majeraha yaliyotokana na uchaguzi huo, ili kuhakikisha kuwa matukio ya namna hiyo hayajirudii tena. Chama hicho kimeeleza madhila yaliyotokea katika uchaguzi wa mwaka 2020, ni watu 17 walifariki dunia.	https://www.bbc.com/swahili/habari-55205684
entertainment	Muigizaji nyota, muhusika katika filamu ya Queen of Katwe Nikita Pearl Waligwa ameaga dunia	Muigizaji wa kike aliyekuwa mmoja wa wahusika katika filamu ya Queen of Katwe, iliyoangazia mtu mwerevu kutoka maeneo ya makazi duni ya Uganda, aliekuwa anacheza chess, ameaga dunia akiwa na umri wa miaka 15, kulingana na chombo cha habari cha Uganda. Nikita Pearl Waligwa alikuwa amepatikana na uvimbe kwenye ubongo. Katika filamu ya Queen of Katwe, iliyotoka 2016, iliakisi simulizi ya kweli ya Phiona Mutesi, ambaye alianza kucheza chess akiwa na umri wa miaka 9 licha ya kwamba hakuwa anasoma na akashiriki mashindano hadi kufikia kiwango cha kimataifa. Katika filamu hiyo Lupita Nyong'o aliigiza kama mama yake, huku David Oyelowo akiwa mwalimu wake wa mchezo wa chess. Waligwa aliiigiza kama Gloria, rafiki ya Phiona ambaye alimuelezea sheria za mchezo wa chess. 2016, alipatikana na uvimbe kwenye ubongo na Mira Nair mwelekezi wa filamu ya Queen of Katwe, inasemekana kwamba alitafuta watu kuchangisha pesa ili kumsaidia katika matiba ambayo alipangiwa kupata India, huku daktari wa Uganda akinukuliwa kusema kwamba hawakuwa na vifaa stahiki kwa matibabu yake. Inasemekana kwamba mwaka 2017 alikuwa anaendelea vizuri lakini mwaka jana akapatikana na uvimbe mwingine.	https://www.bbc.com/swahili/habari-51522447
entertainment	Dj Babymama ni msichana wa kwanza wa kizanzibari anayepiga muziki	Aisha Bakari Mohamed maarufu kama DJ Babymama ni msichana wa kwanza wa kizanzibari anaefanya shughuli za kupiga muziki katika maeneo mbalimbali (DJ). Huvalia mavazi ya kujistiri ikiwemo hijab wakati wa kazi zake, na kupiga muziki katika maeneo ya starehe kama vilabu na migahawa. Hijab ni vazi la wanawake wa Kiislam ambalo hutumia kujifunika maeneo ya mwili ama kujistiri, Aisha hutumia vazi hilo hata akiwa katika kazi zake, ikiwemo kupiga muziki kwenye vilabu vya burudani. Unaweza kupata taarifa zaidi kwa kusoma Dj Babymama: 'Naheshimu dini yangu na kufanya kazi ninayoipenda'	https://www.bbc.com/swahili/50517378
health	Tiba binafsi : Je ni vyema kutafuta taarifa kwenye mtandao na kutumia dawa bila ushauri wa daktari?	"Maria (jina lake limebadilishwa) ana umri wa miaka  48 . Amekuwa akiugua kipandauso kwa miaka 20. Yeye pia ni daktari wa meno. Hatahivyo, humuona daktari na mara moja au mara mbili kwa ajili ya kupata matibabu ya kipandauso. Alifikiri anafahamu dawa kwasababu alikuwa ni daktari. Alikuwa akimeza dawa za kuzuwia maumivu wakati wote alipohisi ana maumivu ya kichwa na kupata nafuu ya muda. Kila mara nilipokuwa nikienda kwa daktarin nilikuwa napewa dawa hiyo hiyo. Suala hilo lilikuwa la kawaida na wala halikuwahi kujadiliwa nyumbani kwake. Alichukulia ugonjwa wa maumivu ya kichwa cha kipandauso kama tatizo dogo. Lakini tatizo lile dogo liligeuka kuwa baya siku moja. Alipogundua, vipimo vya matibabu vilionyesha kuwa utendaji kazi wa figo yake umepungua kwa asilimia 5. Dkt Kanneganti Chandra, ambaye anafanya kazi kama daktarin nchini Uingereza, aliiambia BBC kuwa sasa ameshauriwa kupata matibabu ya figo. Ni yapi madhara ya tiba binafsi ? Watu wengi kama vile, Maria, hutumia madawa kwa ajili ya matatizo ya kiafya kama vile maumivu ya kichwa, homa, maumivu ya mgongo na maumivu ya miguu bila kupata ushauri wa daktari. Utafiti wa mwaka 2015 wa timu ya madaktari katika hospitali ya Safdarjung katika  New Delhi ulibaini kuwa  37% ya watu katika miji na 17% katika maeneo ya vijijini hawkautaka kwenda kwa datary kwa matatizo madogo ya kiafya. Watu walioelemika wana uwezekano mkubwa wa tiba ya kibinafsi. Utafiti ulibaini kwamba watu wengi hujitibu binafsi iwe kupitia uzoefu wa kibinafsi au kwa kuzingatia dawa walizoandikiwa na daktari awali. Pia inafahamika kwamba wat umara nyinyi pia hutumia dawa zao wenyewe kama vile kutibu homa na mafua. Pia iligundulika kuwa baadhi ya  watu wanaotumia dawa hizi za tiba ya kibinafsi hawakumeza dozi nzima ya dawa za kutibu maambukizi(Antibiotics). Madaktari walionya kwamba kumeza antibiotics na dawa nyingine za homoni(steroids) bila wiushauri wa daktari ni jambo linaloweza  kuhatarisha maisha. Akitoa mfano wa Maria, Dkt . Chandra salisema kuwa tiba-binafsi wakati mwingine huhatarisha maisha saw ana inavyokuwa tatizo dogo wakati ugonjwa unapojitokeza. Madaktari wamebaini kuwa kutumia dawa za maumivu bila kushauriwa na daktarin kwa miaka 20 ndio tatizo la kuugua kwa figo yake . Alifanyiwa upandikizwaji wa figo baada ya mume wake kumpatia msaada wa figo. Hatahivyo, Dkt. Chandra aliuliza, ""Ni figo watoaji wangapi wa figo waliopo? Na ni watu wangapi wanaweza kupona baada ya kupoteza kiungo kingine cha mwili kama mafigo?"" Katika eneo la Kerala nchini India ,  msichana mwenye umri wa miaka 17 alitazama video ya YouTube wiki iliyopita na akajifungua mtoto bila msaada wowote. Watu wa familia yake walimkimbiza hospitali baada ya kuvuja damu nyingi. Dokta  Dakshyaini Purini, ambaye ni daktarin bingwa wa wanawake katika  hospitali ya seikali ya Bibinagar, alisema ni hatari sana kujifungua ukiwa peke yako. Katika mwaka 2018, mwanamke alifariki wakati alipokuwa akijifungua katika nyumba yake katika jimbo la Tamil Nadu. Wakati wa utoaji wa mimba,  kutokana na tiba binafsi bila uangalizi wakat iwa kijifungua inaweza kusababisha: Alionya kuwa hali kama hizo huwafanya watoto washindwe kujifanyia kazi katika miaka yao ya kwanza ya maisha. Dokta Chandra Kanneganti anasema sio sahihi kumwambia mgonjwa afanyiwe vipimo vya kila kitu bila kuangalia hali yake ya afya kwa siku chache. ""Kwa bahati mbaya kuna propaganda nyingi zinazoendelea kwamba ni muhimu kwenda katika hospitali zenye madaktari bingwa zaidi kwa kila tatizo dogo la kiafya ,"" alilalamika. Dokta Chandra alisema kuwa watu wanaogopa kwenda hospitali kutokana na madaktari kuwataka wagonjwa  kufanyiwa 'uchunguzi wa mwili mzima' katika hospitali za kibinafsi na hilo huwafanya watu kuepuka hospitali kwa kuogopa garama kubwa za vipimo na matibabu. Anasema garama ya tiba imekuwa mzigo mkubwa kwa mtu wa kawaida. "" Nyenzo kama Intaneti na  Google zimewarahisishia watu kupata taarifa, lakini madhara ya tiba binafsi yanatisha ,"" alisema Dkt Chandra. PICHA Dkt . Chandra anaonya kuwa tiba binafsi inaweza kukupa nafuu ya muda mfupi lakini hmadhara yake ni ya muda mrefu na ya kiwango cha juu Nchi kama Uingereza, tiba binafsi ni marufuku. Anasema kwamba katika nchi zilizoendelea madawa huwa hayatolewi dukani bila karatasi ya maelezo ya daktari na ukosefu wa sera hiyo kwa mataifa mengi duniani ni chanzo cha matatizo mengi  ya kiafya. Amewaonya watu kuacha kwenda katika maduka ya dawa na kununua dawa zao, kama njia ya kujitibu wenyewe, na kuongeza kuwa tiba hiyo inaweza kupelekea mtu kupata mshituko wa moyo,  kuharibika kwa figo na viungo vingine vya  mwili. Anashauri usitumie dawa za kumaliza maumivu bila ushauri wa  daktari. ""Zinaleta uharibifu usioweza kukarabatiwa kabla haujagundua kosa ,"" alisema."	https://www.bbc.com/swahili/habari-59144652
entertainment	"Caitríona Lagan: ""Nacheza vyombo vyote katika bendi yangu ya muziki ya Ireland"""	Caitríona Lagan alianza kuweka mtandaoni video zake akicheza ala tano za muziki - banjo, mandolin, fiddle, guitar na mandola – kwa pamoja, wakati wa Lockdown. Msichana huyo mwenye umri wa miaka 15 kutoka Londonderry, Kaskazini mwa Ireland,alikuwa akitarajia video zake zitawafurahisha watu wakati wa janga la corona na zimepokelewa vizuri.	https://www.bbc.com/swahili/habari-57606945
religion	Waziri wa Malawi aidhinisha Nabii Bushiri na mkewe warudishwe Afrika Kusini	"Waziri wa usalama wa ndani ya nchi wa nchini Malawi , Richard Banda, amesaini nyaraka  kwa ajili ya mchungaji tajiri na maarufu  Shepherd na mke wake, Mary, vimeripoti vyambo vya habari vya Malawi. Hii inafuatia ombi la mahakama ya nchi jirani ya Afrika Kusini ambako Bushiri na mke wake Mary wanasakwa na mashitaka ya utakasaji wa fedha na ufisadi. Mahakama ya juu zaidi nchini Malawi iko tayari kuamua kuhusu kukamatwa kwa wawili hao baada ya kuachiliwa huru bila masharti na mahakama ya hakimu mkazi ambayo ilisema kuwa ilichukua uamuzi huo kwasababu hapakuwa na ombi rasmi la kumrejesha lililotolewa na Afrika Kusini. Mahakama itaamua kuhusu kesi hiyo tarehe 22 Disemba, kwa mujibu wa gazeti la Daily  Times newspaper. Bushiri na mke wake walitoroka kutoka Afrika Kusini mwezi uliopita, baada ya kukaidi sharti la kulipa dhamana ambayo ilikuwa inawazuia kuondoka nchini Afrika Kusini mpaka kesi yao itakapokamilika. Mchungaji huyo au Pastor Bushiri wakati huo alisema kuwa maisha yake yamo hatarini iwapo hataondoka nchini humo. Serikali za  Malawi na Afrika Kusini zilikuwa zimetoa taarifa kuhusiana na kutoroka kwao baada ya rais wa Malawi Lazarus Chakwera -ambaye alikuwa ziarani nchini Afrika Kusini- kushutumiwa kusaidia kutoroka kwa mchungaji Bushiri. Kesi inayomkabili Mchungaji Bushiri  Afrika Kusini Bushiri, na mke wake na watu wengine wawili wanakabiliwa na shutuma za kutakatisha fedha na mashitaka mengine 419. Wapelelezi wa uhalifu wanasema kesi hiyo inahusu ina thamani ya randi ya Afrika kusini milioni 102 ($6.6m). Alifikishwa katika mahakama ya hakimu mkazi ya Pretoria tarehe 21 Oktoba na kesi yake ilitarajiwa kuanza Mei. Kasri hiyo ya kifahari iliyopo karibu na mji wa Pretoria ina thamani ya randi milioni 5.5 za Afrika Kusini sawa na dola 350,000 au pauni 260,000, kwa mujibnu wa taarifa. Jaji aliwaamuru Nabii Bushiri na mke wake kutoa stakabadhi za nyumba wakati mahakama hiyo ilipowapa dhamana kufuatia tuhuma za utakatishaji wa fedha na ufisadi zinazowakabili. Hatua hiyo ya  mahakama ilitokana na kwamba  Mchungaji huyo maarufu akikabiliwa na mashitaka 419 na utakatishaji wa fedha nchini Afrika Kusini. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo. Nabii  Shepherd Bushiri ni nani? Nabii Mchungaji Shepherd Bushiri ni mzaliwa wa Malawi ambaye huendesha shughuli zake za ""unabii"" katika makanisa mbalimbali kuanzia Ghana hadi Afrika Kusini. Anadai kuwa anatibu virusi vya Ukimwi/HIV na kuwafufua watu, kwa mujibu wa magazeti ya Afrika Ksuini ya Mail & Guardian yaliyotolewa 2018. Bushiri aliwahi kubashiri kuwa Uingereza itagawanyika, ""majimbo"" na itaingia vitani na kuwa katika ""vurugu"", jarida la Maravi Post lilisema katika moja ya ripoti zake. Na katika moja ya video zake alionekana akitembea hewani, video ambayo ilisambaa sana katika mitandao ya kijamii . Bushiri alimwambia mwanasiasa wa Zimbabwe Kembo Mohadi kuwa atapata ""madaraka "" hata kabla ya kutangazwa kuwa makamu wa rais, kulingana taarifa ya New Zimbabwe. Mchungaji Shepherd Bushiri ni muanzilishi wa kanisa la Afrika Kusini lenye matawi yake katika nchi nyingine. Wengi husema Mchungaji milionea ndiye kiongozi wa kidini tajiri zaidi barani Afrika. Mchungaji Bushiri alikulia katika mji wa Mzuzu, uliopo Malawi kabla ya kwenda Pretoria nchini Afrika Kusini. Taarifa zinasema kuwa alipigwa marufuku kukanyaga katika ardhi ya Botwana kwasababu ya ""pesa za miujiza"". Amekuwa maarufu sana kutokana na mikusanyiko mikubwa ya wafuasi wake wanaojaa katika viwanja vikubwa vya michezo. Lakini watu wanamshutumu kuwa anawatumia vibaya masikini wanaotaka kubadili hali zao za maisha kwa kuwauzia ""mafuta ya muujiza"" . Akifahamika kama Major  au Nabii Shepherd , Bushiri alizaliwa tarehe 20 Februari, 1983. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo."	https://www.bbc.com/swahili/habari-55313000
entertainment	Will Perry: 'Nimechoka kuchekwa kila siku'	"Will Perry, muogeleaji aliyewakilisha Uingereza katika michezo ya Olimpiki ya walemavu ,anasema ""amechoka’’ kuchekelewa kwa sababu ya kimo chake kifupi. Anakabiliwa na hali inayojulikana kama achondroplasia na anasema watu kama yeye mara nyingi huchukuliwa video au kudhihakiwa mtaani. Perry mwenye umri wa miaka 21 anatoa wito kwa watu kuwawajibisha wale wanaofanya hivyo."	https://www.bbc.com/swahili/habari-60109732
sports	Tetesi za soka Ulaya Ijumaa 24.06.2022	"Bayern Munich wanaweza kumnunua Ronaldo ikiwa Lewandowski atawaacha msimu huu wa joto. Wakala wa zamani wa Neymar anasema mshambuliaji huyo wa Brazil mwenye umri wa miaka 30 ana ndoto ya kuwa mshindi wa Ligi ya Mabingwa akiwa na Paris St-Germain na ""hatakoma hadi aifanikishe."" (Goal - in Spanish) Kiungo wa kati wa Denmark Christian Eriksen, 30, anaamua kama atajiunga na Manchester United au abaki Brentford. (Sky Sports) Chelsea itachuana na Manchester United kumnunua winga wa Ajax na Brazil Antony baada ya kufanya mazungumzo na wawakilishi wa mchezaji huyo mwenye umri wa miaka 22. (Football365) Barcelona hatimaye wamewasilisha ombi la kumnunua mshambuliaji wa Bayern Munich na Poland Robert Lewandowski, 33, ambalo lina thamani ya hadi £34m (euro milioni 40).  (Telegraph - subscription required) Nahodha wa Ureno Cristiano Ronaldo, 37, anaripotiwa kuwa na wasiwasi kuhusu biashara ya uhamisho ya Manchester United chini ya meneja mpya Erik ten Hag na anafikiria kuhama Old Trafford. (Record - in Portuguese) Kiungo wa kati wa Manchester United na Ufaransa Paul Pogba, 29, ana makubaliano kimsingi ya kujiunga na Juventus kwa uhamisho wa bila malipo.  (Sky Italia - in Italian) Manchester United, Chelsea na Tottenham wanachunguza uwezekano wa kumsajili winga wa Atletico Madrid na Ubelgiji Yannick Carrasco, 28, msimu huu baada ya maelezo ya kipengele chake cha kuachiliwa kwa euro milioni 60 (£51.5m) kuibuka. (AS - in Spanish) Kiungo wa kati wa Ufaransa Adrien Rabiot anataka kuondoka Juventus na kujiunga na klabu ya Premier League. Mchezaji huyo mwenye umri wa miaka 27, ambaye amebakiza mwaka mmoja kwenye kandarasi yake, atapatikana kwa kati ya euro milioni 15-20 (£13-17m). (Telegraph - subscription required) Chelsea wanavutiwa na  nyota wa  Juventus mwenye umri wa miaka 22 na beki wa kati wa Uholanzi Matthijs de Ligt. (Sky Italia) Lyon wamehamia kumsajili Tyrell Malacia anayelengwa na Manchester United. Beki huyo wa kushoto wa kimataifa wa Uholanzi mwenye umri wa miaka 22 kwa sasa anachezea Feyenoord(Metro) Leicester City wanaweza kumnunua kiungo wa kati wa Rennes Mfaransa Benjamin Bourigeaud, huku mchezaji huyo mwenye umri wa miaka 28 akiwa na uwezekano wa kuwagharimu Foxes kwa ada ya pauni milioni 8. (Jeunes Footeux - in French) AC Milan wanafikiria kumsajili kiungo wa kati wa Aston Villa Douglas Luiz, na maajenti wa Mbrazil huyo mwenye umri wa miaka 24 wamesafiri katika klabu hiyo ya Italia. . (TuttoMercatoWeb - in Italian) Marseille wanataka kumsajili mlinzi wa Ureno Nuno Tavares, 22, kwa mkopo na Arsenal watafikiria uhamisho huo ikiwa wanaweza kuajiri katika nafasi hiyo.  (The Athletic)"	https://www.bbc.com/swahili/articles/c28xzyxvnzzo
health	Je kuongeza ukubwa wa midomo ni ishara ya urembo?	"Wanawake wa Kisomali wamekuwa wakitumia utaratibu wa kuongezea ukubwa wamidomo ili kuimarisha urembo wao. Baadhi ya watu wanafikiria utaratibu wa kuongeza ukubwa wa midomo ni sehemu ya urembo huku wengine wakihoji matokeo ya utaratibu huo ''sura mbaya''. Upasuaji bandia wa mifupa katika juhudi za kutafuta urembo ni utaratibu mpya ambao umewavutia wanawake wa KIsomali. Utaratibu wa kuongeza ukubwa wa midomo umepata umaarufu duniani katika siku za hivi karibuni, ripti zikiashiria kuwa vijana wadogo wanapendelea sana mtindo huo wa urembo. Watu mashuhuri wanaotumia mitandao ya kijamii ndio wanaathiriwa zaidi na vijana hawa, ambao ni mfano wao wa kuigwa. Mmoja wa wasichana waliofanyiwa utaratibu huo, Filsan aliambia vyombo vya habari kwamba, ""Kwa muda mrefu nimekuwa nikitamani kuongeza ukubwa wa midomo yangu. Leo nina furaha hatimaye nimefanikiwa kufanya hivyo. Najihisi mrembo zaidi kuliko nilivyokuwa .Ni utaratibu ambao unaimarisha muonekano wako kama inavyooneshwa kwenye picha zinazotumiwa kunadi utaratibu wenyewe. ""Mimi ni mrembo,"" alisema. Utaratibu huu unatumika katika mataifa mengi sawa na Uingereza, lakini kumekuwa na miito ya kubuniwa kwa sheria ya kudhibiti  utaratibu wa kuongeza midomo na jinsi utaratibu huo unavyofanywa. Baadhi ya watu wanalalamikia hatari inayotokana na utaratibu huo wa kuongeza urembo. ""Ilifikia mahali midomo yangu ulikuwa kubwa katika hali ambayo haikuwa ya kawaida. Ilikuwa mbaya sana nilihisi imeanza kupitana ,"" mwanamitindo Lora Mua,32  aliiambi BBC. Knappier, pia anafurahi hatimaye ameweza kutoka nje baada ya kusalia ndani kwa muda kutokana na madhara yaliyotokana na utaratibu huo. ""Badala ya kupata urembo aliokuwa akitafuta, amekuwa na sura mbaya,""alisema. skiku zijazo ni vyema kutafuta ushauri kwa wale wanaofanya utaratibu huo. Vidonge vya ngozi ni sindano zinazotumiwa kujaza mikunjo na nyufa kwenye ngozi, ingawa hutumiwa pia kuongeza ukubwa wa midomo na mashavu Sheria ya sasa ya nchini Somaliana mataifa mengine duniani zinasema unahitaji uwe na mafunzo ya matibabu ili kutekeleza utaratibu, ijapokuwa mtu yeyote anaweza kuagiza kifaa hiki mtandaoni na kujidunga mwenyewe sindano. Lennes, kutoka  Leicester, anasema alihisi 'uchungu sana'. Anawashauri wasichana kutoingilia urembo wa aina hiyo na ikiwa wanataka kufanya hivyo basi waende kwa wataalamu walio na ujuzi. Inategemeao unafanyia katika mji gani, kiwango na sindano- kuongeza midomo kunaweza kukugharimu kati ya ya dola 500hadi dola 1,000. Ikiwa unaishi katika miji mikubwa kama New York au Los Angeles, unaweza kulipa hadi dola  2,000. Ijapokuwa bei hiyo huenda ikaonekana kuwa ghali mno. Inachukuwa muda gani kusalia na urembo huu? Muda unategemea miaka yako na kiwango unachotaka kuongezea midomo yako lakini kwa kawaida urembo wa aina hii hudumu kw kati ya miezi sita hadi miaka mitatu kabla ya kurejelea tena mfumo wa tiba."	https://www.bbc.com/swahili/habari-58394849
business	Wajasiriamali katika kambi ya Kakuma wenye biashara za mamilioni ya dola	Kwa kawaida kambi za wakimbizi humaanisha uwepo wa maelfu ya watu waliotoroka kuokoa maisha yao na kutegemea msaada wa kigeni. Lakini hali ni tofauti katika kambi ya Kakuma nchini Kenya - kambi ya wakimbizi ya pili kwa ukubwa barani Afrika. Mambo yanabadilika. Watu wanajaribu kutafuta riziki na kujikimu katika maisha yao badala ya kutegemea misaada. Kwa mujibu wa Umoja wa mataifa, uchumi katika kambi hiyo ya wakimbizi  una thamani ya dola milioni hamsini na sita huku kukiwepo wateja takriban 180,000. Video: Anne Okumu/Anthony Irungu	https://www.bbc.com/swahili/habari-49027615
business	Ndoa feki iliyompelekea mwanamume kutapeliwa dola 250,000	"Mfanyakazi mmoja wa shirika la misaada raia wa Uingereza alipomchumbia binti kutoka Ukraine, alifikiri kwamba anakwenda kuanzisha maisha mapya huko Odessa, lakini mambo yalikuwa tofauti. Gari la James lilikuwa limepaki eneo moja linaitwa Villa Otrada.  Mfanyakazi huyo mwenye umri wa miaka 52, akiwa na bashasha tele kushuhudia tukio alilolisubiri kwa miezi kadhaa. Alikuwa na nyuso ya furaha, kumuona mchumba wake,  Irina, akimsubiri nje ya mgahawa huo ulioko kando ya fukwe ya bahari ya Ukraine. Binti huyo mdogo kwa tofauti ya miaka 20, alikuwa mrembo akipambwa vyema na kuonekana mrimbwende kwa nywele zake za blonde. Kando kidogo kulikuwa na watu ambao James aliamini kwamba ni wazazi wa Irina na wageni waalikwa takribani 60, wakiwa wamevalia vizuri na kupendeza. James alishuka kwenye gari yake na kuanza kupigiwa makofi na kushangiliwa na wageni hao. Ilikuwa Julai 2017, wakati ambazo msimu wa joto unaanza huko Odessa, huku meza nyingi zikiwa zimepangwa kwenye eneo zuri karibu na fukwe ya Villa Otrada. Muda mfupi baadae, James na Irina walibadilishana viapo vya ndoa. Kile ambacho ungetegemea kuwa wakati mzuri wa kufurahia ukageuka shubiri. Usiku ule, James alikuwa amejikuta yuko peke yake amelazwa hospitali, akiwa hoi bin taabani kutokana na kinywaji kinachoelezwa kuwekewa dawa. Alifanikiwa kuoa, lakini si kwa mtu waliyempenda, bali kwa mtu mwingine na ilikuwa ndoa feki iliyopangwa. Mkasa huu umemfanya mtu huyu kupoteza karibu akiba yake yote ya mali, pamoja na utu wake, bila usaidizi wa kisheria kutoka Ukraine. James sio jina lake halisi. Mpango wake huu wa ajabu hakumweleza mtu yoyote hata familia yake. BBC imethibitisha hilo kupitia nyaraka zake za Benki taarifa zake rasmi, meseji na kuwahoji baadhi ya watu waliohusika moja kwa moja na mpango huo. Ukraine ni moja ya nchi maskini Ulaya, ikiwa na wastani wa ujira wa dola 350 kwa mwezi. Sekta ya kufatufa wachumba na mahusiano inakuwa kwa kasi nchini humo. Wapo wanaotumia barua pepe, wanaokutana uso kwa uso, ambapo raia wengi kutoka Ulaya wanalipa maelfu ya dola ili kukutana na mabinti au wake watarajiwa wa Ukraini. Lakini James anasema hakuja Odessa kutafuta mpenzi. Kama mfanyakazi wa mashirika ya misaada nchini Uingereza, aliombwa na rafiki yake mwaka 2015 kumsaidia kuanzisha mradi wa kusaidia watoto wanaokimbia vita Mashariki mwa Ukraine. Kufanya kazi nje ya nchi kwa James ni jambo jipya, lakini akaamua kujitosa kwa msaada wa mkalimani anayeitwa Julia. Miezi michache baadae kukiwa hakuna kazi nyingi huko Odessa, Julia alimshawishi James kwamba anaweza kuingia kwenye mahusiano na mmoja wa marafiki zake. Rafiki huyo ni Irina. Ana miaka 32, alikuwa anatokea Donetsk, moja ya majiji yaliyopo magharibi mwa Ukraine, ambalo kwa sasa linalokaliwa na wapiganaji wanaoungwa mkono na Urusi. ""Alinifahamisha kuhusu ndoa zake mbili zilizopita na kwa nini hakutaka tena kufunga ndoa na mwanaume wa Ukraine"" anasema James. Licha ya utofauti wao wa miaka 20, James na Irina walifurahia maisha, wakiwa na jamaa wa karibu. Irina alikuwa anazungumza kiingereza kidogo na James hakujua kabisa kirusi wala ki-ukraini, kwa hivyo kama ilivyo kawaida, Julia ndio alikuwa msaada mkubwa wa kuwaunganisha kama mkalimani akilipwa dola 107 kwa siku. ""Lilikuwa jambo la ajabu mtu kurudia kzungumza kila kinachosemwa, lakini tuliendana na kupatana sana,"" anasema James. Kwa muda wa miezi sita, walikuwa karibu wakila raha katika maeneo mbalimbali, lakini hawakushiriki tendo la ndoa wala busu, kwa mujibu wa Irina ni kwamba hakuamini kushiriki tendo hilo kabla ya ndoa. Miezi minane kabla ya sherehe ya ndoa, wawili hao walivalishana pete ya uchumba katika ukumbi ule ule wa Villa Otrada. Vipande vya video vinaonyesha James na Irina wakicheza muziki taratibu kwa mahaba. Ulikuwa wimbio wa msanii Whitney Houston 'Could I Have This Kiss Forever). Ilikuwa Novemba 2016, ikiwa ni miezi 11 baada ya kuwa wapenzi. ""Alikua na akili sana na alitaka kutafuta fursa nje ya Ukraine. James alianza kumlipia ada ya kozi ya lugha ya kiingewreza. Kwa maana ya kwamba imsaidie kwenye harakati zake za kwenda Uingereza. Anasema James alipozungumza na watu wa Ubalozini, ilionekana ilikuwa ngumu kwa Irina kwenda Uingereza hivyo akaamua kuanzisha maisha Ukraine. ""Ingelichukua miaka kuwezekana,"" anasema James. James akaamua kuhamia Ukraine kuanza maisha mapya na Irina. Akaacha kazi na kuuza nyumba yake, na kwa ushawishi wa Irina wakaanza kutafuta makazi Odessa. ""Rafiki zangu wa Uingereza walinipongeza, wakiniambia ni hatua kubwa saasa nakwenda kuoa."" Lakini ukweli ndo kwanza matatizo ya James yalikuwa yanaanza. Kuhamisha fedha kutoka Uingereza kwenda Ukraine haikuwa rahisi na haifanyiki moja kwa moja. Kwa sababu ni nchi iliyogubikwa na rushwa na kashfa nyingi za wizi wa fedha, kuna udhibiti mkubwa, hivyo Irina akamshawishi James atume fedha kwenye akaunti ya kampuni ya rafiki yake anaitwa Kristina, ambaye ndiye mratibu wa harusi yao. James akatuma dola $200,000 kwa ajili ya kununua nyumba.. Baada ya James kutuma fedha kwa Kristina. mambio yakaanz akubadilika. Irina akamfahamisha James kwamba ni ngumu kutoa hizo fedha kama si mume wa Kristina.  ni kama kufuata tu utaratibuna itachukua dakika 10 kwa msajili. James yuko njia panda. huku muda unakwenda na Irina anatishia kufuta mpango wa ndoa yao kama hawatakuw ana nyumba ya kuishi. ""Unataka nionekana mie changudoa mbele ya ndugu zangu."", yalikuwa maneno ya Irina kwa James. ""Nilisukumwa kwa vile kulikuwa na wageni 60 wa familia yake wameshaalikwa na walinambia ni rahisi kumpa talaka Kristina na kumuoa Irina', Kwa hivyo, Julai 10 2017, kwa msukumo wa mchumba wake Irina, James akamuoa muandaaji wa harusi yao, Kristina Stakhova. Irina alikuwa na furaha kwa tukio hilo. Pesa zilitoka na wote Kristina na Irina wakamwambia James kwamba fedha zote dola 200,000 zimetumika kwa ajili ya kununua nyumba. Lakini baadae akagundua kwamba nyumba hiyo imetumia dola 60,000 tu na haikuw ayake ilikuwa  nyumba inayomilikiwa kwa pamoja na mkewe wa ndoa feki, Kristina. ""Nilikuwa mjinga,"" alijiambia James baada ya kugundua hilo. Siku moja baada ya kumuoa, Kristina, James akachukua taxi mpaka kwenye ukumbi wa Villa Otrada, akitamani kukamilisha yote kisheria, ikiwemo kumtaliki Kristina kabla ya kumuoa Irina chaguo lake awe mke wake kihalali. Kama kawaida James aligharamia kila kitu. ikiwemo gharama za dola 20,000 za ndoa yake na Kristina. James akabaini kwamba, ndoa ile ilikuwa feki. Wageni 60 walioalikwa walilipwa kwenda kwenye ukumbi, hata mama yake Irina akajifanya kuwa mama yake na Julia, yule mkalimani. Yaani alikuwa ni James tu aliyeamini ndoa ile ni ya kweli, lakini wageni wote walikuwa wanajua ukweli kwamba ni ndoa feki. James hakujua pia hata huyo Irina, alikuwa ana mumewe wa halali, alikuwa ameolewa na Andriy Sykov tangu August 2015, miezi mitatru kabla ya kukutana na James. Kristina pia alikuwa ameolewa na mumewe anayeitwa Denys, ambaye hakuwa na shida kukubali mchezo huo. Taarifa zinasema Kristina alimtaliki Denys wiki tatu kabla hajasaini nyaraka za kuolewa na James. alitaka baada ya ndoa hiyo feki na James, baadae arejeane tena na Denys. James anasema anachokumbuka usiku ule wa ndoa yake na Irina, alikuwa anacheza na aliyedhani ni mama yake na Irina, anaamini aliwekewa dawa. James akajikuta Hospitali. Irina akigoma kwenda naye Hospitali na kesho yake akaanza kumlaumu kwa kunywa kupita kiasi na kumdhaliliusha mbele ya familia yake. Kwa muda Irina akajiweka mbali na James akisema na yeye pia alikuwa na matatizo ya kiafya ambaye James asingeweza kumtembelea. ""Niko Hospitali na huwezi kuja kwa sababu wewe sio mume wangu,"" Irina alimtumia meseji hii James. ""Mkeo kihalali ni Kristina, kwa hiyo anayeruhusiwa kuniona ni mama yangu tu."" James akaendelea kumtua pesa zaidi ya dola 12,000 kugharamia matibabu yake. Kilichomnusuru ni kupata taarifa za uhakika kwamba nyumba aliyodanganywa inagharimu dola 200,000 ukweli inagharimu dola 63,000 tu. James akagundua ametapeliwa karibu dola $250,000, ambayo ni robo tatu ya akiba yake. James aliripoti Polisi tukio hili, lakini mara zote nne alizokwenda na ushahidi wa meseji pamoja na nyaraka za kuhamisha fedha, Polisi wa Odessa walimcheka. Anasema Polisi wa Ukraine na hasa, utapeli wa ndoa feki si jambo la kipaumbele kwao. Hata hivyo Irina na Kristina walichukuliwa kwa mahojiano, lichas ya ushahisi aliouwasilisha hakuna mashataka yaliyofunguliwa dhidi yao. BBC iliwatafuta polisi wa Odessa kujibu kuhusu hili lakini walikagoma kutoa maelezo yoyote. Alichoambulia James ni ile nyumba iliyonunuliwa kwa $63,000 , hafikirii kama inawezekana kurejeshewa dola $200,000 halizotoa. James anasema ameamua kueleza mkasa wake huu kwa BBC kama kutoa funzo ana onyo kwa watu wengine wanaotaka kutafuta wapenzi Ukraine. Robert Papinyan, mpelelezi binafsi amekuw amsaada mkubwa wa kusaidia kupatikana kwa taarifa zaidi za kiuchunguzi kuhusu mkasa huu. Kwa mujibu wa Action Fraud, utapeli wa mapenzi unahusisha watu kurubuniwa na kutoa pesa kwa matapeli huku wakiwaaminisha kwamba wako kwneye mahusiano ya kweli. Watu hao wanaweza pia kuwa kwenye uhusiano huo kwa uongo ili kukufanya uwaaamini. Kuwaepuka mara zote fanya yafuatayo;"	https://www.bbc.com/swahili/habari-57567870
politics	Nini kinafuata baada ya Rais Mteule William Ruto kuidhinishwa na mahakama?	"Rais Mteule William Ruto anatarajiwa kuapishwa siku ya Jumanne, Septemba 13, 2022. Hii ni baada ya Mahakama ya Juu Zaidi kutupilia mbali kesi ya kupinga ushindi wa urais katika uchaguzi uliofanyika Agosti 9 na mpinzani wake mkuu ambaye pia ni kiongozi wa Muungano wa Azimio, Raila Odinga. Kawaida, kutakuwa na shughuli nyingi zitakazo shuhudiwa wiki moja kabla ya sherehe hiyo ya kuapishwa kwa Rais mteule William Ruto na Naibu wake Rigathi Gachagua. Kikatiba, sherehe hiyo inafanyika siku ya saba tangu tarehe ambayo Mahakama ya Juu Zaidi imetoa uamuzi wake kutokana na kesi yoyote ya kupinga matokeo ya uchaguzi iliyowasilishwa. Rais Mteule hushika madaraka kwa kula kiapo au uthibitisho wa uaminifu, wa utekelezaji majukumu ya ofisi. Sherehe za kukabidhi mamlaka huandaliwa na kamati maalum ya kula kiapo cha rais inayoongozwa na mkuu wa utumishi wa umma Joseph Joseph Kinyua. Rais mteule atatwaa hatamu za uongozi kwa kula kiapo cha kukubali majukumu yaliyotwikwa katika ofisi ya urais kwa mujibu wa sheria. Wakati wa sherehe hiyo, Rais mteule anapaswa kuapishwa hadharani na Jaji Mkuu au Naibu Jaji Mkuu iwapo Jaji Mkuu hatakuwepo. Baada ya kula kiapo, Rais atatia saini cheti cha kuapishwa kwake huku rais anayeondoka akimkabidhi vifaa vya mamlaka na uongozi: upanga na katiba. Rais atashika madaraka yake kwa muhula unaoanzia tarehe ambayo aliapishwa, na kuishia wakati mtu anayefuata aliyechaguliwa kuwa rais anapoapishwa. W﻿akati Mahakama ya Juu Zaidi inatoa uamuzi wake wa pamoja, majaji hao wakiongozwa na jaji mkuu Martha Koome walisema kwamba ushahidi uliotolewa na mlalamishi Raila Odinga ulikuwa umejaa uvumi na porojo. Akiangazia maswala tisa ya kesi hiyo, Jaji Martha Koome alisema kuwa mshindi wa uchaguzi huo William Ruto alifanikiwa kupata kiwango cha asilimia 50 na kura moja zaidi kama inavyohitajika kikatiba. Katika suala la teknolojia, Jaji mkuu Martha Koome alisema majaji hawakushawishiwa na madai kwamba teknolojiailiyotumika ilifeli katika majaribio ya uadilifu, uthibitisho, usalama na uwazi. Suala la pili lililoibuliwa na walalamishi ni iwapo kulikuwa na kuingiliwa kwa matokeo kama yalivyopakiwa kwenye tovuti ya tume ya uchaguzi. Na Mahakama ya Juu Zaidi ilijibu kwamba hakukuwa na ushahidi kwamba mfumo wa matokeo uliingiliwa. Jaji mkuu pia alisema hakukuwa na ushahidi kwamba fomu za uchaguzi katika tovuti ya matokeo ya mtandaoni zilibadilishwa kutoka fomu za awali zilizochapishwa. Katika kesi moja, jaji alisema kwamba ushahidi umeonekana kuwa ""hewa' /yaani uwongo. Walalamishi katika kesi yao, walikuwa wameonyesha kutoridhika na hatua ya Tume ya uchaguzi kuahirisha uchaguzi katika baadhi ya maeneo. Hata hivyo, Mahakama hiyo ilitupilia mbali kuwa hatua hiyo ilikuwa jaribio la kuwazuia wapiga kura kujitokeza kwa wingi na kulenga kuwa na athari hasi kwa maeneo yaliyoonekana kuwa ngome za Raila Odinga. Aidha, Mahakama hiyo ilitupilia mbali madai ya kujazwa kwa karatasi za kura katika masandukuna kuongeza kwamba  hakukuwa na hati hata moja ambayo ilitolewa na timu ya Raila Odinga kuthibitisha kulikuwa na ujazo wa kura, kumpendelea rais mteule William Ruto. Kuhusu suala la mzozo juu ya nani alikuwa na uwezo wa kusoma matokeo, majaji walisema kuwa mamlaka ya kuthibitisha na kujumlisha matokeo ya uchaguzi wa urais hayatokani na mwenyekiti bali tume. Lakini majaji hao walizingatia ukweli kwamba makamishna wanne waliopinga matokeo ya mwisho walishiriki katika uhakiki wa awali na kujumlisha matokeo. Na kwenye suala la madai ya kwamba hakukuwa na mgombea aliyefikisha kiwango cha asilimia 50 na kura moja zaidi kama inavyohitajika kisheria, Mahakama ya Juu iliona kwamba walalamishi hawakutoa ushahidi wa kutosha kubatilisha matokeo kwa msingi. Baada ya muda wa kuhudumu kwa Rais kuanza rasmi, hataweza kuhudumu kwa zaidi ya mihula miwili kulingana na katika ya Kenya."	https://www.bbc.com/swahili/articles/cjqvveydwdzo
business	Virusi vya corona: Rais wa Kenya Uhuru Kenyatta atoa mipango ya kufufua uchumi	"Rais Uhuru Kenyatta ametangaza mipango ya kusaidia biashara na raia kusonga mbele katika kipindi hiki cha mdororo wa kiuchumi kwasababu ya janga la virusi vya corona Rais amehutubia taifa kutoka Ikulu ya rais, Nairobi na kusema kwamba mipango hiyo itagharimu shilingi bilioni 53.7. Katika hotuba yake, rais alisema pesa hizo zitagawanywa katika sekta muhimu kama vile miundo mbinu, elimu, biashara ndogo ndogo na za wastani, afya, kilimo, utalii, mazingira na viwanda vya uzalishaji. Aidha, rais amesema kuwa taifa hilo haliwezi kuendelea kuchukua hatua za kusalia ndani milele. ''Sisi kama serikali, kama serikali zingine, mataifa yote dunia zimeanza kuona, hatuwezi kuendelea kusema wakenya tukae nyumbani, hatuwezi kuendelea kusema tu wakenya msiende kufanya biashara, musiende makazi, namna hio. Lakini, ile kitu ambayo itatusaidia pia kwa kikamilifu kuhakikisha ya kwamba tumeweza tena kufungua uchumi wetu na wananchi waweze kuendelea na maisha yao ya kawaida. Nimewaambia wenzangu, hii haitakuwa kwa sababu ya yale serikali itatenda, itakuwa kwa sababu ya yale kila mmoja wetu kwa kibinafsi atafanya''. Kenya inachukua hatua sawa na zile ambazo pia zimechukuliwa na nchi nyengine kama hatua ya kuchechemua uchumi unaoendelea kudidimia. Uhuru amesema hayo wakati ambapo pia alitangaza kuwa Kenya maambukizi 31 ya virusi vya corona na kufikisha idadi hiyo hadi 1192. ""Hadi kufikia sasa tumepima watu 57,640 ambapo 1192 wamethibitishwa kuambukizwa na wengine karibia 50 wakipoteza maisha yao kwasababu ya ugonjwa huu,'' rais alisema. ''Mimi sina shaka Wakenya tukishirikiana, tuungane pamoja, tutashinda huu ugonjwa. Lakini tena leo wakati natoa hii hotuba ambayo tumetoa sasa ya kusema lengo mbali mbali ambayo serikali inachukua kurahisisha maisha ya wananchi wa kawaida na kuhakikisha ya kwamba wananchi bado wanaweza kuendelea na maisha yao kupitia hio stimulus package ambayo nimeitaja, lazima tukumbuke ya kwamba jukumu ni letu sisi sote''. Alieleza raia wa Kenya kwamba ikiwa wataendelea kutekeleza masharti yaliyowekwa bila shaka taifa hilo litafanikiwa kukabiliana na changamoto zilizopo kwa sasa. Kama hatua moja ya kuhakikisha usalama wa kila mmoja, wadau mbalimbali ikiwemo mawaziri na maafisa wa afya, wameagizwa kuanza kuwaeleza wakenya kwamba hawatasalia ndani milele. Rais aliendelea kusihi raia kuwa kila mmoja anajukumu la kuhakikisha usalama wake na wengine. ''Wewe uko na jukumu la kuhakikisha umechunga mwenzako, tukianza kupanua na kufungua uchumi wetu, wewe ujue ya kwamba, usipotii masharti ambayo tumepatiwa, sio wewe pekee yako utaumia, unaumiza pia mwenzako kwa kazi ambayo unafanya. Ukienda nyumbani umeumiza mama, umeumiza mtoto''. ''Itafika wakati tutafungua taifa letu na wakati wa kufungua, jukumu sasa itarudi kwako, itarudi kwangu kibinafsi. Kuhakikisha ya kwamba umejilinda, umelinda wale unapenda, na unalinda wale mnafanya kazi pamoja na wao''. Rais Uhuru Kenyatta ameonyesha kwamba njia moja ya kukabiliana na changamoto hii kwa muda mfupi, nchi hiyo inapanga kurekebisha barabara na miundo mbinu mingine. Aliongeza kwamba bilioni 5 zimetengwa kwa ajili ya wenyeji kupata ajira zitakazoibuka katika utekelezaji wa mipango hiyo. Pia serikali imetoa bilioni 6.5 kwa Wizara ya Elimu kuajiri waalimu zaidi 10,000 huku akitangaza kuwa serikali  itanunua magari yaliyotengenezwa ndani ya nchi hiyo kiasi cha milioni 600 kukuza viwanda vya utengenezaji magari nchini humo. Aprili mwaka huu, rais Uhuru Kenyatta alitangaza kusitishwa kwa shughuli za usafiri katika kauni za Nairobi, Kilifi, Kwale na Mombasa.  Hatua nyengine iliyochukuliwa ni kusalia ndani kuanzia saa moja usiku hadi kumo na moja asubuhi. Rais amesema asilimia 82 ya ugonjwa wa Covid-19 ni kutoka Nairobi huku kaunti zingine za Mombasa zikirekodi asilimia 14."	https://www.bbc.com/swahili/52783381
technology	Singer ndio mashine ya kwanza yenye kasi na bora zaidi	"Matangazo ya Gillette yanapinga wanaume kutumia bidhaa zenye sumu. Matangazo hayo yametengenezwa kwa namna ambayo wanataka kuhusisha watu kujivunia bidhaa zao na kuwahamasisha kuendelea kuzitumia. Mifano kama hiyo inafahamika kama ya ubepari kwa sababu ya uwezo wake wa kuhamasisha masuala ya kijamii , na hali iko hivyo kutokana na namna yalivyobuniwa. Ingawa ubepari sio jambo geni ukilifikiria. Mwaka 1850, masuala ya kijamii yalionekana kwa uhakika kuwa yalikuwa na muendelezo mkubwa. Miaka kadhaa awali, mhamasishaji wa Marekani Elizabeth Cady Stanton alizua taharuki kwa kudai haki kwa wanawake itendeke, alitaka wanawake wapigiwe kura. Hata watu waliokuwa wakimuunga mkongo walipata hofu pia kwa kuona kuwa alikuwa amevuka mipaka. Huko mjini Boston, muigizaji aliyeshindwa kujaribu utumia mali zake kufanya uvumuzi. Alipanga sehemu akitumaini kuwa ataweza kuuza mashine zake za kushonea, lakini hakuna mtu aliyetaka mashine hata moja. The device was ingenious, but nobody wanted to buy one. Mmiliki wa duka aliangalia bidhaa nyingine ambayo pia ilikuwa haitoki dukani:Nayo ilikuwa mashine ya kushonea. Mashine za kushonea zilikuwa hazitoki sana hakuna aliyefanikia mvumbuzi aliyefanikiwa mashine iliyopendwa kununuliwa licha ya wengi kujaribu kutengeneza aina mbalimbali za mashine kwa miongo kadhaa. Fursa hazikuwa wazi. Ni kweli kuwa mashine hizo hazikuwa ghali kwa wakati huo: ""Tunafahamu kuwa kuna wanawake wanalipwa vibaya na wanahangaika sana na maisha kutokana na kipato wanachokipata kutokana na kazi wanayoifanya."" Lakini mashine inaweza kutumia saa 14 kushona shati moja, hivyo kama mashine hizo zitaweza kuongezwa kasi basi jambo tatizo litakuwa limetatuliwa. Ilikuwa sio mwenye  duka tu ndiye alikuwa anapata wakati mgumu, lakini wanawake wengi na watoto wao waliokuwa wanatarajia kushona walikuwa wanasumbuka sana Hali ya ugumu wa kutumia mashine hizo ilionekana kutopatiwa muhafaka, alisema Sarah Hale ambaye ni mwandishi wa vitabu, Maisha yao yalikuwa magumu, kutumia mashine hizo ilikuwa lazima upitie hekaheka nyingi kwanza. Katika duka la Boston, mvumbuzi wa mashine hizo aliambiwa kufikiria namna nyingine ya kutengeneza mashine zake: ""Unapaswa kufanya jambo ambalo linaweza kuwafanya wanawake wanyamaze."" Muigizaji yule aliweza kubadilika kuwa mvumbuzi Isaac Merritt Singer. Alikuwa mtanashati, mkarimu na anapenda kusaidia watu wengine lakini alikuwa mkali pia. Alikuwa ana wanawake wengi , alikuwa baba wa watoto takribani 22. Kwa miaka kadhaa aliweza kuhudumia familia tatu, na hakuna familia ambayo ilijua kuwa ana wanawake sehemu nyingine na watoto lakini wakati huohuo alikuwa ameoa mtu mwingine sehemu nyingine. Mwanamke mmoja tu ndio aliwahi kulalamika kuwa alikuwa anampiga. Singer alikuwa anapenda kuwawezesha wanawake na kuunga mkono haki za wanawake licha ya kwamba tabia zake zilikuwa haziendani na kile ambacho anakipigania. ""Yeye ni mwanaume aliyekuwa anaunga mkono harakati za wanawake "" Mashine za kushonea alizozitengeneza ziliweza kupewa jina lake Singer . Aliweza kutengeneza mashine mpya ambazo ziliweza kushona shati kwa saa moja tu. Ingawa ilikuwa inajumuisha uvumbuzi ambao ulikwa umeanza kutumika awali na wavumbuzi wengine ili kutengeneza nguo, lakini mashine aliyoitengeneza ilikuwa imeboreshwa zaidi kwenye upande wa sehemu ya kuwekea sindano, lock ya 'stitch'. Wakati wa kile kilichoitwa vita ya mashine za kushone, watengenezaji mashine walikuwa wanavutiwa zaidi katika utengenezaji zaidi ya kuuza mashine hizo. Mwishoni, mawakili walikuwa wakishirikiana nao, kutetea nani alikuwa ametengeneza mashine bora zaidi na vigezo gani vinaweza kubainisha ubora. Kuna watengenezaji wanne ambao waliungana na kujiuliza kwa nini wasipate leseni na kufanya kazi kwa pamoja na kuwashitaki wengine? Soko la mashine za kushonea lilikuwa , na mashine ya Singer ikaongozwa kupendwa zaidi. Hii inaweza kuwa imewashangaza kila mtu aliyeona kiwanda cha mashine hizo kilivyokuwa inafanya kazi tofauti na wapinzani wake. Wengine walikimbilia kudai kuwa alikuwa anatumia vifaa vilivyotengenezwa na sehemu nyingine. Vilevile Singer ilichelewa uingia katika tasnia hii ya utengenezaji wa mashine na baadhi ya vifaa vya mashine iyo havitengenezwi na kiwanda cha Singer. Lakini Singer na mshirika wake katika biashara, Edward Clark, walikuwa wanavuka hatua nyingine ya kibiashara. Mashine zao za kushonea zilikuwa ghali, ilikuwa inagharimu miezi kadhaa ya kipato cha familia nyingi. Clark ilikuja na wazo la kukodisha:Familia zilikodisha mashine kwa kiasi fulani cha fedha kwa mwezi - na malipo yao yalikuwa sawa na kununua mwisho wa siku ilikuwa sawa na kununua mpya. Mashine hiyo imesaidia kuondoa tatizo la mashine kufanya kazi polepole kwa miaka kadhaa. Bado soko la mashine hizo lilikuwa linakutana na changamoto ya kwa nini mtu anunue mashine ya aina hiyo kwa gharama kubwa na watu walipaswa kuelewa maboresho. Kadri muda unavyozidi kwenda matumizi ya mashine yanaachana na suala la jinsia na kuonekana kuwa ni mashine wanayotumia kila mtu. Labda tumuulize mwanamke, huyu ni Sarah Hale, kutoka jarida na kitabu cha Godey ya mwaka1860: ""Ushonaji wa wanawake inaonekana kuwa ajira ya kifamilia na kazi ambayo mtu anapaswa kuifurahia. Inaendelea kupata umaarufu duniani kote. Kwa sasa Singer bado ina thamani kubwa sana sokoni na inaendelea kuboreshwa kila kukicha."	https://www.bbc.com/swahili/51119857
entertainment	Msanii Wema Sepetu aachiliwa na kukamatwa tena mahakamani Kisutu Tanzania	"Mahamakama ya kisutu nchini Tanzania imemuachilia huru mlimbwende Wema Sepetu lakini ikamkamata tena dakika chache baadaye alipokuwa akiondoka mahakamani humo. Kufikia sasa haijabainika ni kwa nini msanii huyo wa filamu alikjamatwa tena. Kulingana na gazeti la Mwananchi nchini Tanzania, Malkia huyo wa urembo wa mwaka 2006 anakabiliwa na mashtaka ya kurekodi video ya ngono na kuisambaza katika mitandao ya kijamii. Mwishoni mwezi Juni 2019 mahakama hiyo ilikuwa imemuonya msanii huyo wa filamu kutokiuka masharti ya dhamana la sivyo itaifutilia mbali dhamana yake. Kulingana na gazeti la Mwananchi nchini Tanzania kauli hiyo ilitolewa na hakimu mwandamizi wa mahakama hiyo Maira Kasonde wakati alipokuwa akitoa uamuzi kuhusiana na masharti ya dhamana. Mnamo tarehe 17 mwezi Juni mwaka huu mahakama hiyo iliamuru bi Wema apelakwe Rumande  hadi juni 24 baada ya mshtakiwa  kujisalimisha katika mahakama hiyo baada ya kutoa hati ya kukamatwa kwake kufuatia hatua yake ya kutowasili mahakamani bila ya kutoa taarifa. Wakili wa Wema, Ruben Simwanza alieleza kuwa mteja wake alikuwemo mahakamani, lakini aliugua na akalazimika kuondoka - ufafanuzi ambao haukuiridhisha mahakama. ""Kama amekuja mahakamani halafu akaondoka bila kutoa taarifa, mahakama itajuaje kama alikuja? Alishindwa nini kutoa taarifa mahakamani"", alisema hakimu. Wema amewahi kushtakiwa katika kesi nyingine kwenye mahakama hiyo ya Kisutu mnamo 2017 kwa mashtaka ya umiliki wa mihadarati. Inadaiwa kwamba mnamo tarehe 4 mwezi Februari 2017, Wema na wenzake walipatikana wakimiliki misokoto ya bangi katika eneo la Kunduchi Ununio. Mahakama ilimpata na hatia Juali 2018 na kumpiga faini ya shilingi milioni mbili za Kitanzania. Maafisa wa polisi nchini Tanzania walianzisha msako dhidi ya watu maarufu baada ya baadhi yao kuhusishwa na ulanguzi wa mihadarati."	https://www.bbc.com/swahili/habari-48870740
politics	Christopher Wray: China imeanza kampeni ya kuipiku Marekani kama taifa lenye uwezo mkubwa duniani	"Mkurugenzi wa shirika la FBI nchini Marekani amesema kwamba vitendo vya upelelezi na wizi unaotekelezwa na serikali ya China ni tishio la muda mrefu kwa Marekani. Akizungumza katika Taasisi ya Hudson mjini Washington, Christopher Wray alielezea kampeni ya usumbufu iliyokithiri. Alisema kwamba China imeanza kuwalenga raia wa China wanaoishi ughaibuni, ikiwashurutisha kurudi nyumbani na kwamba ilikuwa inajaribu kuingilia utafiti wa corona wa Marekani. ''China imeanza juhudi za kuhakikisha kuwa ndio taifa la pekee litakalokuwa na uwezo mkubwa zaidi duniani kwa hali na mali'', aliongezea. Katika hotuba iliochukua karibia saa moja siku ya Jumanne, Mkurugenzi wa FBI alielezea jinsi China inavyoingilia masuala ya Marekani kupitia kampeni kubwa ya upelelezi wa uchumi wa Marekani, wizi wa data na fedha  kwa lengo la kushawishi sera za Marekani. ''Tumefikia wakati ambapo FBI sasa imeanza kufungua kitengo cha kukabiliana na visa vya Ujasusi wa China kila baada ya saa 10'', bwana Wray alisema. ''Kati ya visa 5000 vya kukabiliana na ujasusi vinavyoendelea kote nchini , karibia nusu yake vinahusishwa na China''. Mkurugenzi huyo wa shirika la ujasusi nchini Marekani alisema kwamba rais wa China Xi Jinping  alianzisha mpango kwa jina 'Fox Hunt', unaowalenga raia wa China ughaibuni wanaoonekana kuwa tishio kwa serikali ya China. ''Tunazungumzia kuhusu wapinzani wa kisiasa, watoro na wakosoaji walio na lengo la kufichua ukiukaji wa haki za kibinadamu unaotekelezwa na China'', alisema. ''Serikali ya China inataka kuwalazimisha kurudi nyumbani na mbinu zinazotumiwa na china kufanikisha mpango huo inashtua''. Aliendelea: inaposhindwa kumpata mtu inayemtafuta, serikali ya China hutuma mjumbe kutembelea familia ya mtu huyo nchini Marekani. Ujumbe unaotolewa ni : Rudi China haraka ama jiue. Uchambuzi na mwandishi wa BBC Zhaoyin Feng, Washington Hii sio mara ya kwanza kwa mkurugenzi wa FBI Christopher Wray kuiorodhesha China kama tishio kubwa la kijasusi  kwa Marekani, lakini siku ya Jumanne alizungumzia kuhusu jinsi Bejing inavyofanya juhudi kuwa taifa la pekee lenye uwezo mkubwa duniani. ''Hii ni ishara kwamba Washington inaiona Bejing sio tu kama mpinzani mkali, lakini pia mpinzani anayetaka kuongoza ulimwengu''. Tangu mlipuko wa virusi vya Covid -19  nchini Marekani, utawala wa rais Trump umeishutumu China kwa jinsi ilivyokabiliana na mlipuko huo, upelelezi wake wa kiuchumi na sheria mpya ya usalama mjini Hon Kong. Matamshi ya bwana Wray ni miongoni mwa msururu wa hotuba kali iliotolewa na afisa mkuu wa Marekani kuhusu suala hilo. Serikali ya bwana Trump inasema kwamba ni wakati kuamka na kutoka katika miaka 40 ya sera zilizofeli kuhusu China, huku wakosoaji wakiliona hilo kama jaribio kumuonolea lawama raistena  Trump kuhusu mapungufu yake  ili kuimarisha nafasi yake ya kuchaguliwa kwa awamu ya pili. Kilicho wazi ni kwamba vita vya kupigania uongozi kati ya Uchina na Marekani vimebadilika kimsingi, na haijalishi ni nani atakaye kuwa rais baada ya uchaguzi mkuu wa Marekani, msimamo mkali wa mahusiano kati ya China na Marekani utazidi kuendelea. Katika hotuba isio ya kawaida , bwana Wray aliwataka raia waliozaliwa China lakini wanaoishi Marekani kuwasiliana na FBI iwapo watalengwa na serikali ya China ikiwataka kurudi nyumbani. Serikali ya China imepinga mpango huo siku za nyuma , ikisema ni juhudi halali za kukabiliana na ufisadi. ''Tishio linalotolewa na China litaangaziwa zaidi katika hotuba ya mwanasheria mkuu pamoja na waziri wa masua laya kigeni nchini Marekani katika kipindi cha wiki chache zijazo'', alisema bwana Wray. Hotuba hiyo inajiri wakati ambapo kuna hofu kati ya China na Marekani. Rais wa Marekani Donald Trump ameikosoa pakubwa China  kufuatia mlipuko wa corona  akililaumu taifa hilo kwa kusababisha janga hilo. Katika hatua nyengine Mike Pompeo amesema kwamba utawala wa Trump unafikiria kupiga marufuku programu za China -ikiwemo ile ya Tiktok ilio na umaarufu mkubwa. Programu hizo ""zinatumika kukipelelezea Chama cha Kikomyunisti cha China"", alisema.ke"	https://www.bbc.com/swahili/habari-53331411
sports	Tetesi za soka Ulaya Jumanne 30.03.2021: Aguero, Sabitzer, Alaba, Sturridge, Wijnaldum, Vlahovic	Kocha wa Paris St-Germain Mauricio Pochettino na mkurugenzi wa klabu Leonardo wanafuatilia kwa karibu kukamilisha makubaliano ya kumsajili mshambuliaji wa Argentina Sergio Aguero, 32, katika klabu hiyo ya Ufaransa wakati ambapo muda wake na Manchester City unakamilika msimu huu. (Todo Fichajes - in Spanish) Hata hivyo, Barcelona, wanaonekana kuwa na uwezekano mkubwa wa kupata fursa ya kumsajili mchezaji Aguero ambaye pia ni mshindi wa Ligi ya Primia mara nne ambaye pia amehusishwa na Real Madrid na Juventus. (Manchester Evening News) Manchester United, Liverpool na Tottenham wanangangania kumsajili kiungo wa kati wa Austria Marcel Sabitzer, 27, kutoka RB Leipzig. (Bild, via Sun) Everton iko tayari kupokea ofa kwa wanaotaka kumsajili mlinzi wa Colombia, 26, Yerry Mina, huku Toffees ikiwa makini kutengeneza pesa wakati inafikiria kutoa ofa kwa beki wa kati wa Napoli, 29, raia wa Senegal Kalidou Koulibaly. (Football Insider) Manchester City haina nia ya kumsajili mlinzi wa Bayern Munich David Alaba, licha ya kuhusishwa na mchezaji huyo, 28, kila mara ambaye ataondoka klabu ya mabingwa Ujerumani msimu huu. (Manchester Evening News) Chelsea na Paris St-Germain zimetajwa kama timu ambazo kuna uwezekano mkubwa mlinzi wa Austria Alaba akajiunga nazo baada ya ajenti wake Pini Zahavi kupuuza uvumi kuwa ni Real Madrid na Barcelona pekee ambazo zina mnyatia mchezaji huyo, 28. (Diario AS, via Mail) Mmiliki wa klabu ya Inter Miami, David Beckham, timu ya Marekani ambayo kocha wake ni Phil Neville, imesimama imara dhidi ya mahasimu wao katika Ligi Kuu ya Marekani ya Major League DC United kwenye kinyanganyiro cha kumsajili aliyekuwa mshambuliaji wa England, Liverpool na Chelsea Daniel Sturridge, 31, ambaye amekuwa huru tangu alipoondoka klabu ya Uturuki ya Trabzonspor Machi, 2020. (Mirror) Barcelona imetoa mkataba wa miaka mitatu kwa kiungo wa kati wa Liverpool, Mholanzi Georginio Wijnaldum, 30, ambaye atakuwa huru mwisho wa msimu huu. (Mundo Deportivo - in Spanish) Juventus imejiunga na Tottenham, Chelsea na Atletico Madrid kumsaka kiungo wa kati wa Brazil, 20, Gabriel Menino, ambaye huenda akaruhusiwa kuondoka Palmeiras kwa kima kidogo cha hata pauni milioni 13  kwasababu ya msukosuko wa kifedha unaokumba klabu hiyo. (Mundo Deportivo, via Team Talk) Mshambuliaji wa Ujerumani Timo Werner, 25, ana imani kubwa anaweza kubadilisha maisha yake Chelsea na amejitolea kutoondoka Stamford Bridge baada tu ya msimu mmoja, licha ya kuhusishwa na kuhamia Borussia Dortmund kama sehemu ya mpango wa makubaliano ya mabadilishano na Erling Braut Haaland. (Goal) Sheffield United ina kamilisha kuorodhesha watakaoingia kwenye kinyanganyiro cha kumsaka kocha mpya, huku aliyekuwa kocha wa Watford na Fulham Slavisa Jokanovic, 52, na aliyekuwa msaidizi wake Javier Pereira, 54, wakiwa miongoni mwa wanaolengwa. (Sheffield Star) Mlinzi wa Ufaransa Malang Sarr, 22, atarejea Chelsea akikamilisha makubaliano yake ya mkopo na Porto mwisho wa msimu huku klabu zote hizo za kireno zikiwa haziko tayari kumsajili kama mchezaji wa kudumu. (Record, via Sport Witness) Mabingwa wa Ujerumani Bayern Munich haitaongeza mkataba wa mkopo kwa kiungo wa kati wa Juventus Douglas Costa zaidi ya msimu huu. Kiungo huyo wa kati raia wa Brazil, 30, ameshiriki mechi tatu pekee tangu kuanza kwa Ligi ya Bundesliga msimu huu. (Goal) Na Arsenal ndio klabu ya mwisho kuonesha nia ya kumsajili mshambuliaji wa Fiorentina Dusan Vlahovic, 21, ikijiunga na vilabu vya Tottenham, AC Milan, RB Leipzig, Roma na Atletico Madrid ambazo pia zina mmezea mate raia huyo wa Serbian. (Calcio Mercato - in Italian)	https://www.bbc.com/swahili/habari-56573354
technology	Mtoto aliyebuni programu ya mchezo wa kompyuta Tanzania	Ethanman, mtoto shujaa anayeweza kuwaokoa watoto wengine, mbaye amebuni programu ya mchezo wa kompyuta inayobeba uhusika wake mwenyewe. Mtoto huyu mwenye umri wa miaka 8 sasa , alibuni programu hiyo akiwa na miaka 6. Mwandishi wa BBC,Esther Namuhisa ametuandalia taarifa ifuatayo. Video: Eagan Salla	https://www.bbc.com/swahili/habari-42786551
religion	Reinhard Bonnke: Mtu aliyebadilisha sura ya Ukristo barani Afrika	Raia huyo ambaye ni mzaliwa wa Ujerumani Reinhard Bonnke, ambaye alivutia umati mkubwa wa watu barani Afrika wakati wa mahubiri yake anaombolezwa na mamilioni ya Wakristo barani humo  kufuatia kifo chake akiwa na umri wa miaka 79. Mwandishi wa Kenya Jesse Masai anatazama ushawishi wake. Akilinganishwa na wahubiri wengine wa Uingereza kama vile Charles Spurgeon hadi Billy Grahama wa Marekani , hadhi ya Bonke kama baba wa mahubiri ya kisasa ipo juu sana. Katika bara la Afrika kumekuwa na mahubiri ya wiki moja , yanayoshirikisha idadi kubwa ya watu, mahema mengi , majukwaa ya kuvutia, vipaza sauti vya hali ya juu, wakalimani na mara nyingine wahubiri wakiiga jinsi Bonke alivyokuwa akifanya mahubiri yake hususan matamshi na jinsi alivyoshikilia kwa kutumia nguvu kipaza sauti. Mwisho wa hotuba zake angewauliza ni nani kati ya walioko katika kongamano hilo alikuwa akisikia wito wa Mungu ili kuchukua kipaza sauti hicho kutoka kwa mikono yake. Ujumbe wake wa matumaini hususan miongoni mwa mataifa ya Afrika ambayo yameathiriwa na ukame  na majanga mengine ulikuwa muhimu. Je Reinhard Bonnke alikuwa nani? Wengine kama vile mhubiri mwenye umri wa miaka 83 wa kanisa la Pentocostal  Wilson Mamboleo - ambaye alisaidia mahubiri ya Bonnke katika eneo la Afrika mashariki anadai kwamba wahubiri wakuu barani Afrika kama vile muhubiri wa Nigeria TB Joshua na  Teresia Wairimu wa Kenya ni miongoni mwa  walioshawishiwa na Bonnke. Bonnke alijiunga na rais wa Kenya, Uhuru Kenyatta wakati wa kuanzishwa kwa kanisa la Muhubiri Wairimu la Faith Evangelistic Ministry mjini Nairobi mwezi Agosti 2016. Shirika lake la Christ For All Nations (CFAN) , linalojulikana kwa kazi yake barani Afrika linadai Bonnke alisimamia zaidi ya watu milioni 79 katika Ukristo. Katika mikutano mikuu ikiwemo mmoja uliofanyika katika mji wa Lagos , 2000 uliodaiwa kuvutia takriban watu milioni 1.6- Bonnke alidai kwamba ana uwezo wa kuponya kwa kutumia uwezo wa Mungu. Pia aliwaambia wafuasi wake kwamba alishuhudia watu wakifufuka , licha ya kwamba miujiza kama hiyo ilipingwa na wakosoaji wake. Uhubiri wa Bonnke mara nyengine ulizua utata. Stephen Mutua ambaye kati ya mwaka 1986 na 2009 alikuwa mkurugenzi wake wa kimataifa anakumbuka ghasia katika eneo la Waislamu la Kano nchini Nigeria 1990. Waislamu walikuwa wamekasirishwa na hatua ya Bonnke kupata ruhusa ya kuhubiri katika eneo hilo. ''Katika ghasia hizo, nilijikuta katika gari ambalo haliwezi kuingia risasi kwa mara ya kwanza katika maisha yangu , kabla ya jeshi la Nigeria kutuondoa kwa ndege  hadi mjini Lagos'' , Dkt Mutua anakumbuka. Bonnke ambaye alikuwa akielewa hali ya kidini ya Nigeria , aliomboleza na taifa hilo katika ujumbe kwa serikali ya kijimbo katika eneo hilo na kuapa kurudi. Kirasmi takriban watu wanane waliuawa lakini ripoti ambazo hazikuthibitishwa zinasema kwamba mamia ya watu walipoteza maisha yao. ''Baada ya kisa hicho tulinyimwa Visa  na hatukurudi tena Nigeria  kwa miaka 10''. Dkt Mutua ambaye sasa anaongoza kanisa la African Evangalist Network  mjini Nairobi, anasema kwamba mambo yalibadilika wakati rais Olesegun Obasanjo alipochukua madaraka 1999. Anasema kwamba Nigeria, ambalo ndio taifa lenye idadi kubwa ya watu barani Afrika limekuwa likimkaribisha Bonnke zaidi ya taifa jingine lolote lile la Afrika. Rais wa Nigeria Muhammadu Buhari , Muislamu kutoka kaskazini alimuomboleza muhubiri huyo akisema kwamba kifo chake kilikuwa hasara kubwa kwa Nigeria na dunia nzima kwa jumla. ''Licha ya kwamba alikuwa akiwahubiria maelfu ya watu , uhubiri wake ulikuwa ukiwagusa watu kibinafsi  na kuhisi kwamba alikuwa akiangazia mahitaji yao'', anasema. Hatahivyo Profesa Esther Mombo kutoka taasisi ya uhusiano wa Wakristo na Waislamu katika eneo la Eastleigh anasema kwamba athari za Bonnke barani Afrika zillikuwa hazieleweki na mara nyengine ulihitaji utafiti kufafanuliwa. Taasisi hiyo ambayo ilianzishwa mwaka 2010 imekuwa katikati ya majaribio kadhaa ya kujenga uhusiano kati ya Waislamu na Wakristo katika muktadha wa Kiafrika. Profesa Mombo anasema kwamba mahubiri ya Bonnke mara nyingi hayakuleta uwiano bali uadui na chuki. ''Watu walioathirika kutokana na matamshi hayo walikuwa watu kawaida . Kuna wale ambao pia walitumiwa vibaya'', anasema.	https://www.bbc.com/swahili/habari-50836590
technology	Hivi ndivyo Ukraine inashinda vita ya mitandao ya kijamii	"Baada ya karibu miezi minane, vita vya Ukrane viko kwenye mizania sawa. Mashambulizi ya Ukraine yanaendelea kupiga hatua, wakati vikosi vya Urusi bado vinaendelea kusonga mbele kwenye sehemu zingine. Lakini kwenye mtandao, ni jambo la upande mmoja sana. ""Hili ni taifa la kukumbukwa,"" anasema Olena, mjasiriamali wa Kyiv ambaye anasimamia timu za watu waliojitolea kwenye mitandao ya kijamii. ""Ikiwa hii ilikuwa vita ya maigizo, tungekuwa tunashinda."" Olena sio jina lake halisi. Kutokana na unyeti wa kazi anayoifanya yeye na timu zake kwa niaba ya wizara ya ulinzi ya Ukraine, ameomba kutotajwa jina. Timu zake hufanya wakati wote, zikishughulikia taarifa kutoka kote nchini, zikitoa video za kusisimua, ambazo mara nyingi huwekwa kwenye muziki, kuwafikia walengwa ndani na nje ya nchi. Kama vile Rais wa Ukraine Volodymyr Zelensky anavyopanga hotuba kwa mabunge ya kigeni ili kuzingatia historia ya ndani, utamaduni na usikivu, vivyo hivyo pia timu ya kimataifa ya Olena yenye watu watano inafanya. Video ya mwezi Juni iliyoishukuru Uingereza kwa usaidizi wake wa kijeshi iliangazia muziki wa Gustav Holst na The Clash, ukiwa na maono ya Shakespeare, David Bowie, Lewis Hamilton na mkusanyiko wa silaha za kupambana na vifaru zilizotolewa na Uingereza zikifanya kazi. Olena anasema mojawapo ya video zake anazozipenda zaidi za ""shukrani"" ni ile iliyoisifu Sweden kwa uwekezaji wake wa thamani ya pesa nchini Ukraine: $20,000 (£17,900) silaza za mifumo ya roketi ya Carl Gustav, vinavyoweza kuangusha mizinga ya Urusi ya T-90 yenye thamani ya $4.5m. Wimbo Ulikisia kwa maneo haya: Pesa za Abba, Pesa, Pesa. Kwa juhudi za timu hiyo, mtandao wa Twitter wa wizara ya ulinzi ya Ukraine sasa una wafuasi milioni 1.5 kote ulimwenguni. Baadhi ya video zimetazamwa zaidi ya mara milioni moja. Video yao iliyofanikiwa zaidi, iliyotolewa mwezi wa Agosti baada ya mashambulizi kadhaa ya Urusi katika eneo la Crimea, imepata maoni ya mita 2.2. Video hiyo ilikuwa inawadhihaki warusi kwa kwenda likizo kwenye peninsula na ilitumia wimbo wa Bananarama Cruel Summer. ""Wazo kuu ni kuzungumza na watazamaji wa kimataifa na kuonyesha kwamba Ukraine ina uwezo wa kushinda,"" anasema. ""Kwa sababu hakuna mtu anataka kuwekeza katika hasara."" Lakini timu nyingine ya Olena inatekeleza kazi ya uasi zaidi, iliyoundwa kuangazia hasara za Urusi na kuwakatisha tamaa wavamizi hao wa Ukraine. Huku video nyingi zinazoonyesha vikwazo vya kijeshi vya Urusi zikichapishwa kwenye mitandao ya kijamii, timu hiyo haina nyenzo nyingi. Lakini wamejifunza kupitia majaribio na makosa ni nini kinachofanya kazi na kisichofanya kazi. ""Tulianza kuonyesha maiti za Warusi,"" Olena anasema. ""Na ndipo tukagundua kwamba kwa kweli haikufanya kazi. Iliwaunganisha zaidi dhidi yetu."" Kisha timu hiyo ilijaribu kuonyesha picha za raia wa Ukraine waliokufa. Tena, ilionekana kutofanya kazi. ""Tuligundua walikuwa wanajivunia jambo hilo. Hawakuwa wakikemea jambo hili hata kidogo,"" anasema. ""Tuligundua kuwa lazima tufanye hivi kwa njia ya kisasa zaidi."" Ni vigumu sana kupima matokeo ya yanayotokana na kazi hii, lakini uhamasishaji wa hivi majuzi wa Vladimir Putin umewapa wanaojitoleanyenzo nyingi za kufanya kazi nazo. ""Tulikuwa tukingoja uhamasishaji,"" Olena anasema. ""Tulijua kuwa ingewavunja moyo sana."" Kazi ya timu ya wizara hii ni moja tu lakini wapo watu wengi wa Ukraine wanaojitolea kutoa taarifa tena kwa haraka. Akaunti za mtandao wa Telegraph huvutia idadi kubwa ya wafuasi. Moja, inayoitwa ""Ukrainian Offensive"", ina wafuasi 96,485. Kauli mbiu yake ni ""kupigana kwenye mstari wa mbele wa vita vya habari tangu 2014."" Inatoa taarifa mpya za kijeshi, yanayoendelea Moscow na kupitia mara kwa mara matangazo ya vyombo vya habari vya Magharibi (ikiwa ni pamoja na BBC). Kama vituo vingine vingi, haiepuki kuonyesha mateso, ikiwa ni pamoja na picha za wanajeshi wa Urusi waliokufa au wanaokufa. Mlipuko wa hivi majuzi kwenye Daraja la Kerch la Urusi, linalounganisha Urusi na Crimea inayokaliwa, uliibua wimbi kubwa la video, vichekesho huku jeshi la mtandao la Ukraine likiadhimisha kwa fujo. Lakini nchi haikugeuka kuwa taifa la ninja za kidijitali mara moja. Miaka minane ya vita katika eneo la mashariki la Donbas imewapa watu muda mwingi wa kuboresha ujuzi wao, kutoka kukabiliana na taarifa potofu hadi kusambaza maudhui ya ucheshi yaliyoundwa ili kuongeza ari."	https://www.bbc.com/swahili/articles/cw577p77y3xo
religion	Francisco ouma:Mkenya anayemiliki pango kubwa akidai ni amri aliyopewa na Mungu	"Francis ouma kutoka magharibi mwa Kenya anamiliki pango la vyumba 24 na kudai kwamba alichimba pango hilo baada ya kuamrishwa na Mungu. Pango hilo liko mita chache kutoka nyumbani kwake. Pango hilo lina milango miwili. Mlango wa kwanza ni wa mbao na unaelekea katika chumba kimoja kilichopo juu, kisha unateremka kwa ngazi karibu futi 3 chini ya ardhi ili uweze kuingia katika vyumba vilivyopo kwenye pango. ""Nilianza kujenga nyumba hii Februari, mwaka wa 1967 saa sita za mchana. Mungu aliniletea ramani katika ndoto, akanionyesha ramani ya pango na akaniamrisha nichimbe pango hili. Siyo kwamba niliota… Hapana, ni Mungu mwenyewe aliyeniletea ramani"" Ndani ya pango hilo kuna giza totoro na lazima utumie taa kupata mwangaza. Vyumba vyenyewe vinatofautiana kwa ukubwa na milango yake imetengenezwa kwa maumbo maalum yanayofanana na milango ya Kasri la zamani la Mfalme wa Misri. ""Unaona vyumba vingine ni vidogo na vingine ni vikubwa… hivi vyote vimejengwa kulingana na ramani ambayo nimepewa na naamini ni kwa sababu kila chumba kitakuwa na kazi yake. Ni sawa tu na vile nyumba ya binadamu huwa na vyumba kwa ajili ya matumizi tofauti tofauti. Vyumba vingine vinaweza kutumika kuhifadhi vitu. Kwa hiyo ni Mungu mwenyewe anayejua matumizi ya vyumba hivi"" Mzee Francis ambaye ana umri wa miaka 73 anadai kwamba yeye huzungumza na Mungu moja kwa moja. ""Mungu ananipa taarifa zote nikiwa  hapa. Anaweza kujitokeza kama mfano na akapotea. Kuna wakati kama nina chimba mahali ambapo hataki, yeye hunizungumzia na kusema niwachie hapo nisiendelee"" Hata hivyo ni kisa ambacho kiliwashangaza wazazi wa bwana Francis ambao sasa ni marehemu na hata wanakijiji walimwogopa sana. ""Watu walikuwa wananiangalia, nikienda mtoni kuoga, watu walikuwa wakinitizama kwa uwoga na kusema kwamba mimi nina chimba shimo la kuzikiwa siku nikifa… Lakini nikawaambia kwamba ninafanya kazi ya Mungu."" Mwaka 1979, Francisco alisitisha shughuli hiyo na akaenda mjini baada ya watu kumcheka na kusema kwamba atakufa bure bila boma lake kama wanavyoamini wanajamii wake kwamba mwanamume kamili lazima awe na mke na watoto. ""Nilienda mjini Eldoret na nikatafuta kibarua ambapo nilipata kazi ya ulinzi. Pia nikapata mchumba nikumuona na kwa sasa tumebarikiwa na watoto wanne. Tuliishi mjini kwa miaka 15, kisha nikaona kwamba ninapotea, sababu sikuwa nimemaliza kazi niliyokuwa nimepewa. Hivyo nikaamua kurudi na kuendeleza kazi ambayo nilikuwa nimepewa na Mwenyezi Mungu."" Ndani ya pango hilo kuna jiwe lenye umbo la mstatili ambalo limenukuliwa amri tano kwa wino mweusi na ambazo Francisco anadai alipewa na Mungu mwezi Juni mwaka huu. 'Niliamka siku moja asubuhi, nilipofika hapa pangoni nikapata nakala ya amri hizi tano zikiwa hapa chini, na nikajua tu ni agano ambalo Yesu Kristo mwenyewe aliahidi kwamba ataniletea. Kwa sababu alisema kwamba amri zile ambazo zilikuwa za Musa watu wameharibu."" Francisco anadai kwamba bado hajaonyeshwa hatima ya vyumba hivyo na anasubiri maono na kwamba kupatikana Kwa jiwe hilo la agano ni hatua ya kwanza. ""Hatua ya pili inakuja. Na hiyo siwezi kusema kwa sasa na nitangaze eti ni moto au kitu fulani… Hiyo nitakuwa ninamdanganya mwanadamu. Kwa hivyo ninasubiri ripoti ya mwisho nitakayopatiwa"" Profesa Chacha Nyaigoti ni mwanasosholojianchini Kenya anachanganua kisa hiki Kisayansi. ""Mungu ni muweza na anaweza kuzungumza na binadamu yeyote. Lakini wakati mwingine watu hukurupuka na kujikuta wakitenda matendo yasiyoambatana na utaratibu wa maisha ya kawaida na ili kujieleza wanasema kwamba ni Mungu amewaagiza"" anaeleza Profesa Chacha. ""Katika kisa kama hiki tunahitaji kuzingatia na kutathmini matendo ya miaka kadhaa ya awali ya watu kama hawa, utengamano wao na watu wengine kijijini na kudadisi iwapo yanaafikiana na mtu mwenye akili timamu ama anahitaji msaada kutoka kwa washauri wa matatizo ya kiakili. Na iwapo itapatikana kwamba ni matatizo ya kiakili basi kuna tiba."""	https://www.bbc.com/swahili/habari-50854448
technology	Teknolojia ya kuondoa chumvi katika maji ya bahari yaanza kutumika pwani ya Kenya	‘Katika eneo la Likoni maji ni kama dhahabu’ Inakadiriwa kwamba zaidi ya nusuya  idadi ya watu duniani watakabiliwa na tatizo la maji ifikiapo 2050. Huku mataifa mengi na miji yakikabiliwa na tatizo la ukosefu wa bidhaa hiyo muhimu , teknolojia za kisasa zinatumika kutatua tatizo hilo la maji. Kenya ni miongoni mwa mataifa machache ambayo yanatumia teknolojia ya kuondoa chumvi katika maji ya baharini ambayo inawaisaidia wakazi wengi wa pwani. Imeandaliwa na:	https://www.bbc.com/swahili/habari-58189142
business	Barrick Gold yakaribia kufikia malengo yake Tanzania	"Kampuni ya kimataifa ya uchimbaji madini ya Barrick Gold imetangaza kuwa imezalisha dhahabu karibu wakia 500,000 kutoka kwenye migodi mitatu iliyopo Kaskazini mwa Tanzania, mwaka jana. Hii ni mara ya kwanza kwa kampuni ya  Barrick kushirikiana moja kwa moja na serikali ya Tanzania katika uzalishaji wa dhahabu. Ushirikiano huo ulianzishwa mwaka  2019 ili kutatua mgogoro wa ulipaji kodi wa kampuni hiyo. Mwaka 2017, kampuni hiyo ambayo ni mmiliki wa kampuni ya Acacia ambayo iliingia kwenye mzozo na serikali ya Tanzania juu ya usafirishwaji wa mchanga wa madini au makinikia, na mzozo huo ulikuja kutokana na ukwepaji kodi na kuminya haki za binadamu. Tangu taifa hilo litoe tamko kuwa  Acacia haitaruhusiwa kuendelea na shughuli zake nchini humo , Barrick Gold ilitatua changamoto hiyo kwa kuchukua hisa zote za mgodi wa Acacia wenye thamani ya  dola bilioni 1.2 . Mahakama kuu ya Uingereza ilipitisha mkataba huo mwaka 2019. Hivyo kwa sasa Tanzania ikawa inamiliki 50% kupitia kampuni yake ya Twiga na riba 16% kutoka kwa kampuni zote zinazoendeshwa na  Barrick. Vilevile kampuni hiyo ilikubali kutoa Dola za Kimarekani milioni 300 kama malipo ya kuonesha nia njema ya kufidia fedha zilizotokana na upotevu wa mapato kutokana na biashara ya kampuni hiyo. Katika taarifa yake Barrick Gold imesema migodi hiyo ambayo inaendeshwa kwa ushirikiano ililipa gawio la  dola milioni 250 mwezi Oktoba 2020. Taasisi hiyo baadaye iliripoti kuwa kiasi cha dola milioni 800 zilitolewa kwenye kodi, vibali ,miundombinu ,mishahara na malipo ya wasambazaji kwa mwaka jana. Mwaka jana,  Tanzania iliripoti kuwa kuna ongezeko la usafirishaji wa dhahabu kwa zaidi ya asilimia 50 na hivyo taifa kupata dola bilioni 2.7 mpaka mwezi Julai. Hii ikiwa inaweka ongezeko linalokaribia dola bilioni moja ukilinganisha na mwaka 2019. Ongezeko la usafirishaji wa dhahabu ya Tanzania  nje ya nchi inalifanya taifa hilo kuwa na mapato makubwa ya fedha za kigeni, na kuchukua nafasi ya utalii. Kipato kutoka kwa wasafiri kimeshuka kufikia asilimia 25.8 mpaka dola bilioni 1.9 mwaka jana, na kufanya utalii kushuka kutokana na marufuku ya kimataifa ya kusafiri , kwa mujibu wa benki kuu ya taifa hilo. Katika kampeni za urais mwezi Septemba, Rais  Magufuli alisema serikali imepata mafanikio makubwa katika sekta ya madini , kutoka kwenye uchimbaji mkubwa wa madini taifa hilo lilifanikiwa kupata dola milioni 56.8  kwa mwaka mpaka ilipofika Mei,2020. Magufuli, ambaye aliibuka kuwa mshindi wa uchaguzi mwezi Oktoba 2020 ,alisema kipato kimeongezeka mara mbili ukilinganisha na 2016. Serikali ya Tanzania, inaonekana kuwa haikuwa innafuata fedha za madini bali kutatua mzozo uliokuepo kwa muda mrefu kati ya serikali na wachimbaji wageni. Utawala wa Magufuli- ulitaka kuona ajira zinatolewa kwa wazawa na kumaliza mgogoro wa ardhi. Rais wa Barrick na mkurugenzi mkuu Mark Bristow alisema, ""…malalamiko yaliyokuepo zamani yameweza kutatuliwa na lililobaki ni suala la ardhi."" Raia wa taifa hilo wameajiriwa kwa  96% , alisema mchimbaji."	https://www.bbc.com/swahili/habari-55858592
health	Umoja wa Mataifa wataka hatua kuchukuliwa dhidi ya tabia ya wanawake kufungwa kizazi kwa lazima	"Ripoti ya Umoja wa Mataifa ieonesha kuwa takriban nchi 38 zimeendeleza tabia ya   kufunga kizazi kwa lazima katika kipindi cha miaka 20 iliyopita, huku baadhi ya kesi hizo zikijumuisha wanawake waliofungwa kizazi kinyume na matakwa yao wakati wanajifungua. Umoja wa Mataifa imetoa wito wa kusitishwa kwa tabia ya kufunga watu kizazi kinyume na matakwa yao ambayo imejitokeza katika kila bara duniani kulingana na utafiti uliofanywa na Profesa Sam Rowlands, na kutaka serikali ichukue hatua dhidi ya wanaotekeleza tabia hiyo. Jamii za waliowachache, wanawake wanaoishi na ugonjwa wa virusi vya HIV na makundi ya waliotengwa ikiwemo waliobadilisha jinsia zao wote wamejikuta katika hali kama hizo kote duniani. ""Kuna historia ndefu ya ubaguzi duniani na nyanyasaji unaohusishwa na kufungwa kizazi kwa lazima, ambayo bado inaendelea hadi hii leo,"" anaelezea Dr. Tlaleng Mofokeng, mjumbe maalum wa Umoja wa Mataifa anayehusika na haki ya kupata afya. ""Hilo pekee, ni ukukaji mkubwa wa haki za binadamu."" Zishilo Dludla anasema hakukubali kufungwa kizazi wakati anajifungua katika hospitali moja nchini Afrika Kusini mwaka 2011. ""Kufungwa kizazi kwa lazima kumekuwa kitendo cha kinyama sana kwangu, kwasababu sijawahi kutaka kufanya hivyo, na sikukubali kwa hiari,"" anaelezea mama mmoja, 50, mwenye watoto watatu. ""Natamani kama ningeweza kusahau kilichonitokea, lakini haiwezekani. Unakuwa sawa na mtu aliyefariki dunia ilihali uko hai. ""Mimi ni sawa na mtu aliyefariki dunia kwasababu nafahamu fika kwamba ni mtu nisiye na maana yoyote."" Zishilo anaamini kuwa alifungwa kizazi bila ridhaa yake kwasababu alipatikana na ugonjwa wa ukimwi. ""Wote waliofungwa kizazi walikuwa weusi, wengi wao kutoka maeneo ya vijijini. Walilazimishwa kusaini fomu ya kukubali kufungwa kizazi."" amesema daktari Mofokeng. Hospitali ambayo Zishilo alifungwa kizazi inasema kuwa rekodi zilizopo zinaonesha kabla ya mama huyo kwenda kujifungua alikubali kufungwa kizazi wakati anafanyiwa upasuaji. Taarifa zinasema kwamba hii ni kwasababu tayari awali, alikuwa amefanyiwa upasuaji mara mbili na ilikuwa kawaida kwa wanawake ambao wamepitia hilo kuchagua kufungwa kizazi baada ya kupata mtoto wa tatu kwasababu ya hatari za kiafya zinazoweza kujitokeza mtu anapofanyiwa upasuaji mara nyingi. Walizungumza na BBC: ""Wanawake hawalazimishwi…  kuna baadhi ambao walikataa na matakwa yao yaliheshimiwa."" Madai ya wanawake wengi kama vile Zishilo yalichunguzwa na Tume ya Usawa wa Kijinsia Afrika Kusini mwaka jana. Lakini Daktari Mofokeng anasema tangu wakati huo ni hatua chache ambazo zimepigwa. ""Mfumo wa Afya Afrika Kusini pamoja na serikali kwa ujumla, zimefeli wanawake waliojumuishwa kwenye ripoti ya Tume hiyo. ""Idara yenyewe pia haijakubali mbele ya umma kuwa ukiukaji wa haki za binadamau ulitendeka."" Pia, idara ya Afya Afrika Kusini haijajibu ombi la BBC kuzungumza nayo juu ya suala hilo. Hata hivyo, kote duniani suala la wanawake kufungwa kizazi halijaegemea tu kwa wale waliopata maambukizi ya virusi vya ukimwi. Kwa mfano, ripoti ya Afya kote duniani imeangazia visa vya wanawake wa Canada ambao wanasema walipewa shinikizo kufungwa kizazi kati ya mwaka 2005 na 2010. Shinikizo sawa na hilo pia limeshuhudiwa na wanawake wa Roma katika Jamhuri ya Czech, Hungary na Slovakia dakika chache baada ya kujifungua. Nchini Japan, watu wanaobadilisha jinsia ni lazima wafungwe kizazi ili kuwaruhusu kisheria kuishi maisha ambayo wenyewe wanayapendelea. Ikiwa hawatofanyiwa upasuaji, haki zao za msingi zitabinywa kama vile kuoa au kubadilisha jinsia zao katika nyaraka zao muhimu mfano, kwenye pasipoti. Nchini India, taifa hilo linatoa ruzuku katika kodi, ajira na elimu kwa wale ambao familia zao sio zaidi ya watoto wawili kama njia moja ya kudhibiti idadi ya watu. Ripoti hiyo pia inasema, watu ambao hawataweza kutoa vyeti kuonesha kuwa wamekatwa kizazi pia nao wamenyimwa vidonge vinavyoongeza viritubisho mwilini kwa watoto wao. Dr Mofokeng amesema: ""Inachosha kihisia. Lakini hatuna namna zaidi ya kusaidiana. Mimi mwenyewe ni mwanamke. Ni mweusi ninatoka eneo la vijijini Afrika Kusini. Najua baadhi ya marika zangu ambao wamepitia kitendo hichi kibaya katika jamii yangu na pia hakuna utayari wa kuchukua hatua,"" ameongeza. ""Kazi yangu mimi kama mjumbe wa Umoja wa Mataifa, ni kukumbusha mataifa haki za afya, yanajukumu la kufanya uchunguzi wa kina kuhusiana na ripoti hii, pia ni lazima wahusika wachukuliwe hatua za kisheria."""	https://www.bbc.com/swahili/habari-56675816
religion	Mgawanyiko wakumba kanisa katoliki Ujerumani kutokana na haki za wapenzi wa jinsia moja	"Mlio wa Kengele ya kanisani unapungua , na vyombo vya muziki vinaanza kucheza  naye Jan Korditschke anaelekea katika madhabahu kuanzisha misa . Inaonekana kama siku ya kawaida na Ibada ya Jumapili ya kanisa katoliki. Lakini kuna hisia zisizo za kawaida. Kuna kitu kisicho cha kawaida ambacho kinatarajiwa kufanyika. Fr Korditschke  anasema kwamba mtu yeyote ambaye angependelea kupokea baraka asimame. Idadi kubwa ya waumini waliopo ndani ya kanisa wanasimama, ikiwemo makumi ya wanandoa wa jinsia moja. Huku muziki ukiendelea kucheza , kuhani anazunguka ndani ya kanisa hilo polepole , huku akiwauliza wale waliosimama ni aina gani ya maombi wangetaka kuombewa. Baadaye anaiunua mikono yake juu ya vichwa vya watu walioinama  na kuwanong'onezea wanachotaka kuombewa. Wengi wanaonekana wakibubujikwa na machozi . Hii ni kwasababu kwa mara ya kwanza wapenzi wa jinsia moja wamehisi kukubalika ndani ya kanisa hilo. ''Ni uchungu sana na nimebaini jinsi nilivyojeruhiwa'', anasema Sangha, ambaye ameishi maisha yake yote kama mkatoliki , aliye na Frieda mpenzi wake kwa zaidi ya miaka 25. ''Kwa miaka 49 sijakaribishwa. Lakini hatimaye watu wanaanza kusema kwamba : Ni sawa kwamba uko hapa''. .Jinsi Vatican ilivyowashangaza Wapenzi wa jinsi moja Kwa Matthias, ambaye alizaliwa  mkatoliki alipokea baraka na mpenzi wake Thomas , na kwamba kuhudhuria ibada ya Misa halijawa tatizo kwao. Lakini taarifa kutoka kwa maafisa Wakatoliki zimemfanya kufikiria kuliwacha kanisa hilo. ''Nimekuwa nikifikiria iwapo nisalie katika kanisa lisilonitaka . lakini kanisa katoliki hapa mashinani linanipatia imani'' . Cha kushangaza ni kwamba ni taarifa kama hiyo ambayo ilipelekea kufanyika kwa ibada ya leo. Mnaamo mwezi Machi , Vatican ilitoa taarifa yenye onyo kali , ikizitaja ndoa za wapenzi wa jinsia moja kuwa 'dhambi' na kusisitiza kuwapiga marufuku wahubiri wanaobariki ndoa hizo. Hiki ni kitu cha kibinafsi  ambacho Wahubiri wanaounga mkono ndoa za jinsia moja wamekuwa wakifanya - lakini hadi kufikia sasa sio hadharani. Pastoral worker Brigitte Schmidt blesses the same-sex couple Nini and Juliana Weinmeister during a ceremony in a Catholic church in Cologne, Germany, May 10, 2021. Badala yake maelfu ya makuhani, watawa, na waumini walizindua kampeni  kwa jina Liebe gwinnt{ Mpenzi hushinda}, ili kuweka wazi hadharani kwamba wapenzi wa jinsia moja wanakaribishwa katika kanisa hilo. ""Nilikasirika na kusikia aibu , kwasababu nahisi ilikuwa taarifa ilioumiza'' , Fr Korditschke  aliniambia. Ni mmoja wa makuhani 120 nchini Ujerumani ambao waliamua hadharani kukiuka marufuku hiyo ya Vatican Katika kipindi cha juma moja wahubiri hao walifanya ibada katika makanisa katoliki kote Ujerumani wakitoa baraka za kibinafsi kwa yeyote aliyewataka , ikiwemo wanandoa  ambao kanisa katoliki inawachukulia kama wenye dhambi  , kama vile watu waliotalakiana  au wapenzi wa jinsia moja. Nilipomuuliza Fr Korditschke , jinsi alivyo na haki ya kukaidi uamuzi wa Vatican , alijibu kwa machozi machoni. Kulikuwa na mtu katika kongamano lake ambaye alikuwa ameweka uwa katika kiti chake kwa mpenzi wake aliyefariki miezi michache iliopita , kabla ya kuzungumzia kuhusu  uchungu aliokuwa nao na kumuombea baraka ili kumwezesha kukabiliana na tukio hilo. Kubarikiwa kwa ndoa za wapenzi wa jinsia moja  ni mojawapo ya vuguvugu nchini Ujerumani ambapo waumini wa kanisa katoliki wanataka mabadiliko. Mashirika ya mashinani kama vile Maria 2.0 pia yanapigania haki sawa za wanawake  katika kanisa. Siku moja baada ya ibada ya Fr Korditschke mjini Berlin , wanawake walihubiri kutoka katika mimbari  kutoka katika makanisa 12 tofauti nchini Ujerumani kitu ambacho The Vatican pia haikifurahikii. ''Kanisa hilo lilikuwa likisema kwamba dunia ni tambarare  na kutuambia ni sharti tuamini hivyo. Kanisa hilo lililazimika kubadili msimamo wake . Ama ulilazimika kuamini kwamba Adam na Eve walikuwa watu wa kawaida'' , anasema Ulrike Goken Huismann, ambaye alitoa hutuba kanisani mjini Dusseldorf. Sio kwamba kanisa halitabadili mafunzo yake. Uongozi wa kanisa hilo la Ujerumani umagawanyika : Upande mmoja Maaskofu wanaomba kuwepo kwa mabadiliko  huku wengine wakiunga mkono msimamo mkali wa Vatican. Hatahivyo, utafiti unasema kwamba Wakatoliki binafsi nchini Ujerumani wana msimamo wa kadri zaidi ya Uongozi wa kanisa hilo. Utafiti mmoja , uliofanywa na Chuo kikuu cha Berlin  na Munster unasema kwamba asilimia 70 ya Wakatoliki Wajerumani wanaunga mkono ndoa za wapenzi wa jinsia moja, huku asilimia 80 wakiwa hawana tatizo na wanandoa wanaoishi pamoja nje ya ndoa na asilimia 85 wanaamini kwamba wahubiri wanapaswa kuruhusiwa kufunga ndoa. Baada ya baraka za wapenzi wa jinsia moja kutolewa mjini Berlin, takriban watu 100 wanakongamana nje ya kanisa kunywa kikombe cha mvinyo na kusherehekea katika jua. Lakini katika lango la kanisa hilo , kuna takriban waandamanaji 10 wanaosema kwamba ''Mungu  habariki dhambi''. Hakuna uadui kati ya makundi hayo mawili, lakini yote yanapaza sauti yakiwa na maono tofauti. Hiyo pia ni sawa anasema Fr Korditschke  akitabasamu. Oktoba 2020: Papa Francis alisema kwamba  wapenzi wa jinsia moja wanapaswa kuruhusiwa kuoana. ''Wapenzi wa jinsia moja ni Watoto wa Mungu na wana haki kuwa na familia. Hakuna mtu anapaswa kufukuzwa ama kuakandamizwa kwasababu."" Oktoba 2014: Maaskofu katika uongozi wa kanisa hilo  wawasilisha maombi ya kuwakubali wapenzi wa jinsia moja ambao waliungwa mkono na papa . Julai 2013: Akiwa katika ndege Papa awaambia maripota kwamba hawafai kukandamizwa na badala yake wanapaswa kukubalika katika jamii. ''Viongozi wa dini walio wapenzi wa jinsia moja wanapaswa kusamehewa  na dhambi zao kusahaulika''a, alisema. 2013:  Katika kitabu cha mbinguni , Papa anasema kwamba kulinganishwa kisheria kwa mahusiano ya jinsia moja na ndoa za kawaida ni ukandamizaji wa tabia za wanadamu "". 2010: Kama Askofu wa Buenos Aires apinga ndoa za wapenzi wa jinsia moja  lakini aunga mkono kulindwa kisheria kwa wapenzi wa jinsia moja."	https://www.bbc.com/swahili/habari-57230027
entertainment	Kipindi cha televisheni kutafuta wapenzi kilivyogeuka burudani	Mchezo wa kwenye televisheni wa kukutana kwa wapenzi uekuwa aina ya burudani kwa watazamaji kwa miongo mingi. Lakini hivi karibuni, Televisheni imechukua kipindi hiki na kutengeneza vipindi kama Love Islands na First Dates. Na sasa michezo hiyo imeelekea kwenye mitandao ambapo kila mmoja anaweza kushiriki	https://www.bbc.com/swahili/habari-54121258
technology	Kenya: Polisi yabaini genge la wahalifu linalowadanganya wasichana kwa njia ya mtandao	"Idara ya upelelezi wa makosa ya jinai DCI nchini Kenya, inachunguza ""genge la mtandaoni"" ambalo linalenga wasichana wa shule waliokwama majumbani kwasababu ya virusi vya corona na kuwashawishi katika kile maafisa wanakielezea ni kuwadanganya na kuwapotosha kimaadili. Hayo yanawadia baada ya wasichana watatu vijana waliokuwa wamepotea kuokolewa na maafisa wa polisi mjini Nairobi. Watatu hao wamewaambia polisi kuwa waliona akaunti kwenye mtandao wa kijamii unaowaalika katika tafrija au sherehe mjini Nairobi. Aidha, polisi imewataka wazazi kufuatilia mienendo ya watoto wao kwa karibu. Ofisi ya idara ya upelelezi wa makosa ya jinai (DCI), ingependa kuwafahamisha kuwa tunawatafuta wafuasi wa genge hilo na watakamatwa kujibu maswali ya uhalifu wao,"" Idara hiyo ya polisi imesema kupitia mtandao wa Twitter. Visa vya wasichana wadogo kupotea vimejitokeza sana siku za hivi karibuni baadhi wakisema waliahidiwa kazi. Mapema wiki hii jamaa ya msichana mmoja aliweka ujumbe wa kusikitisha katika mtandao wa Twitter akihofia kuwa pengine msichana wao ametekwa nyara au kunaswa na wasafirishaji watu kwa njia ya haramu. Jamaa ya msichana huyo alisema msichana wao alipotea mjini Nairobi tangu Jumamosi baada ya kushawishiwa na waliokuwa wamemuahidi kazi ya maonesho ya urembo. ""Binamu yangu pamoja na wasichana wengine, 16, wakiwa kundi la watu sita, wamepotea tangu wakati huo,"" mwanamke huyo amesema kwenye ujumbe alioutuma kwa njia ya video. Ijumaa, polisi iliandika ujumbe kwenye mtandao wa Twitter kuwa maafisa wa idara ya upelelezi na ulinzi wa watoto wamenusuru wasichana watatu kati ya saba walioripotiwa kupotea. Juhudi za kutafuta wasichana wengine zinaendelea, ilimesema. Idara hiyo ya upepelezi haikutoa taarifa zozote kuhusu walikokuwa wasichana hao au kama kuna yeyote aliyekamatwa. Ofisi ya DCI imesema genge hilo linaendesha shughuli zake mjini Nairobi na linatumia nambari ya simu ya kimataifa iliyosajiliwa. ""Wakati uchunguzi unaendelea, tungependa kutoa onyo kwa watu wanaotumia ugonjwa wa Covid-19 vibaya na kuwinda wasichana wa shule, Siku zao zimeisha,"" ofisi ya DCI imesema kwenye mtandao wa Twitter. Mapema mwezi huu, Kenya iliyo Afrika Mashariki, iliongeza masharti ya kukabiliana na virusi vya corona kwasababu ya kuongezeka kwa idadi ya maambukizi ya ugonjwa huo na vifo. Mkusanyiko wa watu umepigwa marufuku na amri za kutotoka nje usiku imewekwa. Shule zilifungwa mnamo mwezi Machi mwaka huu lakini mwezi Oktoba zikafunguliwa kwa wanafunzi wa mwaka wa mwisho pekee huku serikali ikitangaza kuwa shule zitafunguliwa tena kikamilifu Januari mwakani. Kenya yenye idadi ya watu milioni 53, hadi kufikia sasa imetangaza maambukizi zaidi ya 75,000 na vifo 1,349, kulingana na idadi jumla ya Chuo Kikuu cha John Hopkins. Pia unaweza kutazama:"	https://www.bbc.com/swahili/habari-55033396
health	Virusi vya corona: Je tunaweza kupata virusi vya corona kupitia macho?	Daktari wa kwanza duniani kufariki dunia kwasababu ya ugonjwa wa Covid-19 alikuwa daktari bingwa wa macho Li Wenliang: na tangu wakati huo, macho yamekuwa yakihusishwa kwa karibu sana na janga la corona. Ingawa moja ya njia inayofahamika katika maambukizi ya ugonjowa wa corona ni matatizo katika mfumo wa kupumua, lakini pia unaweza kusambazwa miongoni mwa binadamu kwa mikono na kushika maeneo machafu. Lakini kisichofahamika ni virusi vinavyopatikana katika machozi ya binadamu pamoja, seli za konea na utando wa kamasi. Kupata maambukizi ya virusi vya corona kupitia macho na machozi ni jambo linalowezekana kabisa. Virusi vilivyopata maambukizi ya erosoli yaani umajimaji hukutana na eneo la jicho na baadaye huingia katika mfumo wa upumuaji kupitia njia iliyo kama mfereji. SARS-CoV-2 umesababisha athari kubwa kote duniani na madhara yake kwa upana bado hayajafahamika wazi. Uchunguzi wa awali umeangazia sana maambukizi ya njia ya kupumua. Hata hivyo, ushahidi wa maambukizi ya macho unazidi kuongezeka. Baadhi husababishwa na virusi vyenyewe huku mengine yakitokana na janga ama kwasababu ya mabadiliko ya kimaisha au kwasababu ya watu wanaokaa sana kwenye vyumba vya kuhudumia wagonjwa mahututi ambako wanaweza kuwa huko kwa wiki tatu hadi sita wakitumia vifaa vya kusaidia kupumua. Kwa upande mwingine, kujifungia kwa muda mrefu na ulazima wa kutumia barakoa kumeongeza visa vya macho kuwa makavu na magonjwa mengine ya macho. Maambukizi ya macho yanayotokana na SARS-CoV-2 hutokea sana na yanajumuisha kikope, jicho kuwa kavu, kuwasha, kutoona vizuri na kutostahamili wanga mkali kama wa kupiga picha. Dalili hizo zinaweza kujitokeza kama ishara za awali za ugonjwa wa virusi vya corona. Kipindi cha kuatamia cha virusi ni kuanzia siku 5 hadi 14. Pia wakati wa maambukizi ya macho, neva zinazosaidia misuli ya jicho zinaweza kushindwa kufanya kazi. Katika visa kidogo pia huwa kunatokea uvimbe kwenye neva za macho. Lakini mbali na konea, virusi vya corona pia vimebainika kwenye retina za jamaa za waliofariki dunia kwasababu ya maambukizi ya virusi vya corona. Baadhi ya majarida yameonesha kwamba macho ni njia inayotumika kupitisha maambukizi hadi mwilini na yana uwezo wa kuwa chanzo cha maambukizi. Licha ya kuwa katika janga kwa zaidi ya miezi 10 bado tabia ya maambukizi hayo hayajafahamika rasmi. Lakini unahitajika kuchukua tahadhari. Kwa kuzingatia hili, kuosha mikono mara kwa mara ni lazima pamoja na kuepuka kushika na kufuta macho yako. Hatua hii ni muhimu zaidi kwa wanaovaa lenzi zinazoambatanishwa na mboni.	https://www.bbc.com/swahili/habari-56289214
business	Siku ya wanawake duniani 2022: Wanawake wa Tanzania waliojitosa katika ufundi wa magari	Kutana na Mwasiti Salum na Catherine Kimaro ambao ni wasichana walioamua kujiingiza katika ufundi wa magari wakijikita katika umeme wa magari jijini Dar es Salaam. Changamoto za maisha na uangaziaji wa fursa za ajira uliwapelekea kutamani kufanya kazi ambayo itawapa pesa ya haraka kujikwamua kiimaisha. @sittyumeme na @catty_auto_ solution wanapambana na dhana nzima ya ufundi wa magari ni kazi za wanaume peke yao kwa kuuonesha kuwa mwanamke akiamua anaweza. Video:Frank Mavura	https://www.bbc.com/swahili/habari-60689848
sports	Tetesi za soka Ulaya Jumapili 17.07.2022	Mkurugenzi wa michezo wa Bayern Munich Hasan Salihamidzic amesisitiza tena msimamo wa klabu hiyo ya Ujerumani kuhusu Cristiano Ronaldo, 37, kwa kukataa uwezekano wa kumnunua mshambuliaji huyo wa Manchester United na Ureno. (SPORT1 via Mail on Sunday) Manchester City hawana nia ya kumuuza kiungo wa kati wa Ureno Bernardo Silva kwa Barcelona msimu huu wa joto, huku meneja Pep Guardiola bado akimtazama mchezaji huyo mwenye umri wa miaka 27 kama sehemu muhimu ya mipango yake msimu ujao. (Sunday Mirror) Arsenal wamekubali mkataba wa pauni milioni 30 kumsaini beki wa kushoto wa Ukraine Oleksandr Zinchenko, 25, kutoka Manchester City, huku masharti ya kibinafsi bado hayajakamilika. . (Fabrizio Romano) Chelsea itamnunua beki wa kati wa Sevilla na Ufaransa Jules Kounde, 23, baada ya kushindwa kuafikiana na Manchester City kwa ajili ya kumnunua mlinzi wa Uholanzi Nathan Ake, 27.  (Times - subscription required) Meneja wa Manchester United Erik ten Hag ameuambia uongozi wa klabu hiyo kuendelea na majaribio yao ya kumsajili kiungo wa kati Mholanzi Frenkie de Jong mwenye umri wa miaka 25 kutoka Barcelona - hata kama hajajiunga nao mwanzoni mwa msimu wao tarehe 7 Agosti.  (Guardian) Everton wameanza mazungumzo juu ya mkataba mpya na mshambuliaji wa Uingereza Anthony Gordon, baada ya kukataa ofa ya pauni milioni 35 kwa mchezaji huyo mwenye umri wa miaka 21 kutoka Newcastle United. . (Football Insider) AC Milan wako kwenye mazungumzo na Tottenham kuhusu kumsajili beki wao Muingereza Japhet Tanganga, 23(Calciomercato in Italian) Barcelona wamemtaja De Jong kwenye kikosi chao kwa ajili ya ziara ya kujiandaa na msimu mpya nchini Marekani. (Manchester Evening News) Juventus wanawasiliana na Atletico Madrid kuhusu kumsajili mshambuliaji wa Uhispania Alvaro Morata, 29, ambaye alirejea katika klabu hiyo ya Uhispania msimu wa joto baada ya kumalizika kwa muda wa mkopo wa miaka miwili katika klabu hiyo ya Serie A. (Calciomercato - in Italian) Paris St-Germain wameungana na Barcelona katika mawindo ya kumsajili kiungo Mwingereza Carney Chukwuemeka kutoka Aston Villa. Mchezaji huyo mwenye umri wa miaka 18 aliachwa nje ya kikosi cha meneja Steven Gerrard kwa ajili ya maandalizi ya msimu mpya nchini Australia huku kukiwa na mvutano wa kandarasi. (Sunday People) Beki wa Manchester United Muingereza Phil Jones, 30, analengwa na mchezaji mwenzake wa zamani na mkufunzi mpya wa DC United Wayne Rooney. (Daily Star Sunday) Leeds United wako katika hatua ya juu katika mazungumzo na mshambuliaji wa Uingereza Joe Gelhardt mwenye umri wa miaka 20 kuhusu kuongezwa kwa mkataba. (Football Insider) Marseille wanajaribu kumsajili beki wa pembeni wa Lens Jonathan Clauss huku Chelsea na Manchester United wakimtaka mchezaji huyo mwenye umri wa miaka 29. Atletico Madrid pia wanamtaka mchezaji huyo wa kimataifa wa Ufaransa. (90 Min) Nottingham Forest wametoa pauni milioni 10 kwa Middlesbrough kwa winga Marcus Tavernier, wakati Bournemouth pia wamewasilisha ombi la kumnunua Mwingereza huyo mwenye umri wa miaka 23. (Mail on Sunday)	https://www.bbc.com/swahili/articles/cgx1q18301ko
politics	Mzozo wa Tigrey Ethiopia: 'Mke wangu alikufa wakati alipokuwa akijifungua mapacha tukiwa mafichoni '	"Baba mmoja ameiambia BBC mke wake alilazimishwa kujifungulia watoto  wawili mapacha huku akiwa amejificha asionekane na wanajeshi kwasababu ya mzozo wa kikatili uliokuwa ukilikumba jimbo la Ethiopia la Tigray . Alikufa siku kadhaa baadaye na hatimaye baba huyo akawaweka watoto ndani ya kikapu na kutoroka mzozo ili kupata hifadhi katika nchi jirani ya Sudan Kusini. Akiwa pamoja na mtoto wake wa kiume mwenye umri wa miaka mitano na shemeji yake mwenye umri wa miaka 14 , kwa sasa anaishi katika kambi ya wakimbizi , ambako daktari Mmarekani anasaidia kuwatunza watoto hao mapacha wachanga. Mapigano ya kulidhibiti jimbo la Tigray - lililoko katika eneo la kale la ustaarabu la Aksum -yameingia mwezi wa tatu. Wapiganaji wa Tigray People's Liberation Front  na vikosi vinavyoongozwa na jeshi la Ethiopia wanapigana kwa ajili ya kuchukua mamlaka katika  jimbo hilo linalokabiliwa na mzozo na mivutano ya kikabila. Mzozo huo umewasambaratisha watu takriban milioni mbili, huku wengine wapatao  60,000 wakikimbilia nchini Sudan. Kila yeyote aliyekimbia ana hadithi ya kusimulia -  ya jinsi walivyohisi waliposikia  mlio wa bunduki kwa mara ya kwanza, jinsi walivyojificha kweye mapango huku ndege zikirusha makombora, na jinsi walivyopigwa risasi na kunyanyaswa kingono. Wengi wanakumbuka jinsi walivyoepuka kifo na kuendelea na safari kwa siku nyingi, bila chakula na maji, ili kufika eneo salama. Nina umri wa miaka 40. Mke wangu , Letai Tsegay, alikua na umri wa miaka 29. Tulioana miaka 13 iliyopita, na tulikuwa na watoto watatu. Tulikua tunaishi eneo la mashambani karibu na mji wa Mai-Kadra magharibi mwa Tigray.  Tarehe 10 Novemba, wanajeshi wa muungano waliingia katika eneo letu na kupita kwenye nyumba zetu. Hawakututambua. Ilikua ni ahueni kubwa. Halafu tulienda kijificha katika msitu karibu na nyumba yetu pamoja na majirani wetu wanne. Mke wangu alikuwa ana uchungu mkali wa kujifungua, lakini nilikua mwenye uoga sana kumpeleka katika kliniki katika mji wa Mai-Kadra. Mke wangu alijifungua watoto  mapacha wa kike ndani ya msitu kwa usaidizi wa mwanamke aliyekuwa amejificha pamoja nasi. Baadae siku hiyo tulienda nyumbani. Kwa bahati mbaya na la kusikitisha  Letai hakupata matibabu ya baada ya kujifungua. Hakupata sindano ambayo ingemzuia kutokwa damu. Baada ya siku zipatazo 10, Letai alifariki dunia. Kilikuwa kitu kilichonivunja moyo sana. Nikiwa pamoja na majirani zangu wanne tulimzika  katika shamba letu. Natamani ningelimpeleka katika kliniki, lakini wakati mambo wakati huo  mambo yalikua  mabaya mjini na watu walikuwa wakimbia kunusuru maisha yao . Mji ulibakia mtupu. Miaka mitano iliyopita, mimi na familia yangu tulikimbia kutoka mji wa  Metama katika jimbo jirani la Amhara kutokana na mapigano ya kikabila. Tulihamia eneo la Mai-Kadra kuyajenga upya maisha yetu kuanzia mwanzo. Tulipewa kipande  cha ardhi na mtawala wa eneo kwa ajili ya kulima. Katika makazi yetu mapya tulijenga nyumba ndogo kwa mbao na matope. Lilikua ni eneo zuru kwangu mimi na mke wangu. Mtoto wetu wa kiume alizaliwa pale.  Lilikuwa ni eneo ambalo mimi na mke wangu tulilifurahia.   Hata watoto wangu mapacha wa kike walizaliwa pale,  lakini baada ya siku 20 tuliondoka huko. Wakati mke wangu alipokufa nilihisi dunia imeanguka . Nililia na na nikalia huku nimemshika mikononi mwangu. Nilichukia sana vita ambavyo vilituletea tabu. Mke wangu mpendwa, mama wa watoto wangu, alikufa kwasababu hakuweza kupata matibabu ya kimsingi Kwasababu  hali ilikuwa bado ni ya kutisha, majirani zangu walikwenda Sudan. Nilibaki nyuma, na mapacha wangu, mtoto wangu wa kiume na shemeji yangu. Tulikua tunaenda kujificha katika msitu kila mara tulipowaona wanajeshi. Ilikua ni vigumu sana kuwatunza mapacha peke yangu, bila hata majirani. Watoto wachanga wanahitaji mama yao  wa kuwanyonyesha. Niliwatunza kwa kuwapatia matone ya maji, sukari na kuweka kidole changu katika chakula kilichosagwa katika supu na kuwlisha mara kwa mara. Baada ya takriban siku 20, nilienda katika kituo cha jeshi la shirikisho lililokua katika eneo na nikawaomba kama ninaweza kuwapeleka mapacha wangu katika kliniki mjini Humera, mji mwingine uliokuwa karibu. Kwa bahati nzuri waliniruhusu kupita, lakini  nilipita nilivuka mto Tekeze  kwa boti ili kufikiaeneo la Hamdayit nchini Sudan. Niliwapeka mapacha wangu ndani ya kikapu, na watoto wengine wawili walikua pamoja nami. Kwa sasa tumepata hifadhi katika kambi ya  Hamdayit.  Daktari Mmarekani  kutoka shirika la msalaba mwekundu anawatunza mapacha. Anawapatia hudumua muhimu na kupima ukuaji wao kila baada ya siku tatu. Mungu ambariki kwa ukarimu wake na usaidizi ambao amekuwa akiutoa kwa wakimbizi wote. Mapacha kwa sasa wana umri wa zaidi ya miezi miwili. Ninaona wameongezeka uzito . Lakini mvulana wangu wa miaka mitano -huwa anamuulizia mama yake kila mara  . Hilo huwa linanisikitisha sana. Sipendi kumdanganya kuwa siku moja tutaungana tena na mama yake. Ninaendelea kuhangaika kukubali kuwa Letai hayupo nasi tena. Maisha kwa kweli yanaumiza. Hapa kuna mapacha wangu na ninakiri kwamba kila mara wananikumbusha mke wangu aliyefia mikononi  mwangu. Wakimbizi wenzake wananihurumia kutokana na hali yangu na wanajaribu sana kunifariji kwa kiasi fulani. Walipendekeza niwaite mapacha wangu  majina  Eden [jina la bustani inayozungumziwa katika  hadithi ya  Biblia ], na Trefi  kuamini kuwa kunusurika kwao tayari ni muujiza kutoka kwa Mungu . Trefi lina maanisha ""usitoke karibu ""  jina linalotumiwa sana katika lugha ya Tigrinya inayozungumzwa sana Tigray na jimbo jirani la Eritrea. Kwa mujibu wa utamaduni wa Wakristo wa  Orthodox, watoto wachanga wa kike wanapaswa kubatizwa katika siku ya 80 baada ya kuzaliwa. Siku hiyo inakuja, lakini hakuna huduma ya kanisa katika kambi ya wakimbizi Bado ninahuzuni ya kufiwa na ninamuomba Mungu kwamba anipe nguvu za kuwakuza watoto wangu katika mazingira salama. Natumai mzozo huu utamalizika na tutaweza kuendeleza maisha yetu pale tulipokuwa tumefikia."	https://www.bbc.com/swahili/habari-55795372
health	Mpango wa matumizi ya dawa za  VVU unakiuka uhuru wa kidini, hakimu asema	Mipango ya afya ya Marekani ambayo inajumuisha dawa ya kuzuia virusi vya ukimwi (VVU) inayojulikana kama (PrEP)  katika bima inakiuka haki ya uhuru wa kidini, jaji ameamua. Waajiri wanatakiwa kulipia huduma fulani za kinga na dawa katika bima zao chini ya sheria za Marekani. Lakini kundi la Wakristo wa Texas lilishtaki mwaka wa 2020 juu ya dawa za kuzuia kuambukizwa VVU (PrEP). Walisema kuwa dawa hiyo inaweza ‘’kuchochea tabia ya mapenzi ya jinsia moja’’. PrEP inapendekezwa kwa watu wazima walio katika hatari kubwa ya kuambukizwa VVU. Inaweza kupunguza hatari ya kupata maambukizi kwa hadi 99% inapotumiwa kama ilivyoagizwa, kulingana na Vituo vya Marekani vya Kudhibiti na Kuzuia Magonjwa. Kituo cha kudhibiti na kuzuia magonjwa (CDC) kimetaja kuongezeka kwa matumizi ya dawa hiyo kama sababu muhimu katika kupunguza maambukizi ya VVU. Dawa hiyo inayotumiwa kwa kunywa imetumiwa na zaidi ya watu 600,000 katika nchi 76, kulingana na Shirika la Afya Ulimwenguni. Walalamishi huko Texas walisema kuwa mfumo ambao serikali kuu huamua ni huduma zipi za uzuiaji zinazopaswa kulipwa na mwajiri  katika mipango ya bima ni kinyume cha sheria. Kesi iliyowasilishwa na wakili Jonathan Mitchell anayeishi Austin - ambaye anasifiwa kwa kupanga utekelezaji wa marufuku ya utoaji mimba ya wiki sita nchini humo - inawaleta pamoja wafanyabiashara na waajiri wanaojiita Wakristo. Mshitaki mmoja katika kesi hiyo, Dk Steven Hotze, alidai kuwa kulipia dawa za PrEP katika bima ya wafanyakazi wake itakuwa kinyume na ‘’imani zake za kweli za kidini’’. Daktari huyo, ambaye ni mfadhili mkubwa wa chama cha Republican alidai dawa za kawaida ambazo zinanunuliwa dukani zinaweza ‘’kuchochea tabia ya mapenzi ya jinsia moja’’. Waliowasilisha malalamishi pia waliandika kwamba ‘’hawahitaji au kutaka’’ kugharamia dawa hiyo katika mipango ya bima ‘’kwa sababu wako katika uhusiano wa mke mmoja na wenzi wao’’ na ‘’kwa sababu wao au wanafamilia wao hawashiriki katika tabia inayoendeleza maambukiza ya VVU’’. Takwimu za CDC zinaonyesha kuwa karibu kesi moja kati ya watano wapya wa VVU nchini Marekani sasa ni miongoni mwa wanawake, huku wengi wao wakiwa na mahusiano na watu wa jinsia tofauti. Lakini Jaji wa Wilaya ya Reed O'Connor alitoa uamuzi Jumatano kwamba, serikali haiwezi kuhitaji ‘’mashirika ya kibinafsi, ya kidini’’ kugharamia dawa hiyo ‘’bila kugawana gharama na bila kusamehewa sheria fulani kwa misingi ya kidini’’. Aliandika kuwa PrEP inakiuka haswa haki za kikatiba za walalamikaji chini ya Sheria ya Marejesho ya Uhuru wa Kidini. RFRA hutumiwa mara kwa mara katika kesi za upatikanaji huduma za uavyaji mimba na huduma ya kuthibitisha jinsia kwa watu waliobadili jinsia. Wataalamu wa matibabu hapo awali walikuwa wamekashifu kesi hiyo kama tishio kwa mfumo mzima wa utoaji huduma za kinga. Jumuiya ya Madaktari ya Marekani na muungano wa mashirika 60 ya matibabu waliandika mnamo Julai kwamba uamuzi mmoja mbaya unaweza kumaanisha ‘’wagonjwa watapoteza uwezo wa ufikiaji wa huduma muhimu za afya ya kinga, kama vile uchunguzi wa saratani ya matiti, saratani ya utumbo mpana, saratani ya shingo ya kizazi, ugonjwa wa moyo, unene na kisukari’’. Serikali kuu inatarajiwa kukata rufaa dhidi ya uamuzi huo wa Jumatano.	https://www.bbc.com/swahili/articles/c2xd1nl74x6o
religion	Gabola: Kanisa la Afrika Kusini 'linaloruhusu pombe wakati wa ibada'	Kuna mataifa mengi duniani lakini ni machache yanayofanana na kanisa la Gabula ncnhini Afrika Kusini. Gabola inamaanisha ‘kunywa pombe’ kwa lugha ya SeTswana language. Kanisa la Gabola linaamini waumini wake wanaweza kumtukuza Mungu kwa kunywa Pombe wakati wa ibada. Afrika Kusini imepiga marufuku uuzaji wa pombe kwa mara ya pili ili kudhibiti maambukizi ya Covid-19. Kanisa hilo linaendesha vipi ‘’ibada’’ zake bila pombe? BBC ilizungumza na mwanzililishi wa kanisa hilofounder, Papa Tsietsi Makiti.	https://www.bbc.com/swahili/habari-53874371
politics	Uchaguzi wa Marekani 2020: Trump, Biden wachuana vikali	Matokeo ya awali ya urais nchini Marekani kati ya Donald Trump na hasimu wake wa Democrat Joe Biden yanaonesha mchuano kuwa mkali katika majimbo kadhaa. Donald Trump anaongoza katika jimbo la Florida kwa karibu kura zote zilizohesabiwa. Lakini majimbo mengine ya Georgia, Pennsylvania, Wisconsin, Michigan, Arizona, Ohio, Texas, na North Carolina chochote kinatarajiwa. Zaidi ya watu milioni 100 walikwisha piga kura zao za mapema. Marekani inaonekana kuwa idadi ya waliojitokeza zaidi katika karne. Udhibiti wa Congress pia uko hatarini. Pamoja na Ikulu ya White House, Republican wanawania kupata idadi kubwa ya viti vya Seneti. Bunge la wawakilishi linatarajiwa kuwa katika mikono ya Democratic. Matokeo yakoje mpaka sasa? Katika majimbo ya Pennsylvania, Michigan, Wisconsin na Ohio yanaonekana yanaweza kwenda kwa upande wowote katika mbio hizi za kuelekea ikulu. Majimbo kama Arizona na Texas, ambayo yalikuwa ngome ya Republican, pia yanaweza kunyakuliwa na yeyote. Ushindi wa Biden jimbo la Texas utakuwa tetemeko la kisiasa. Kura zinazochuana zinaendelea kuhesabiwa pia katika majimbo ya East Coast, Georgia na North Carolina. Florida na Pennsylvania kwa pamoja yanasemekana kuwa lazima ushindi uende kwa Bwana Trump, ikiwa atachaguliwa awamu ya pili. ________________________________________ Hakuna jambo lolote la kushangaza lililojitokeza katika majimbo mengine, BBC inatabiri kuwa Trump atayashikilia majimbo kama Alabama, Indiana, North Dakota,South akota, Kentucky, Tennessee, Oklahoma, Arkansas na West Virginia, yote kama yanavyotarajiwa. Pia BBC inatabiri kuwa Bwana Biden atakama jimbo la makazi yake  Delaware, sambamba na NewYork, Colorado, Vermont, Maryland, Massachusetts, New Jersey na Washington DC . CBS News, Mshirika wa BBC nchini Marekani, inatabiri kuwa South Carolina, Nebraska, Kansas, Louisiana na Wyoming yanaelekea kwa Trump. ________________________________________ CBS pia inatabiri kuwa Minnesota, New Mexico, Maine, Connecticut, Illinois, Rhode Islaand New Hampshire zinaelekea kwa Bw.Biden. Trump alipoteza kwa kura chache jimboni Minnesota mwaka 2016 na kampeni yake ina matumaini kuwa atalinyakua jimbo hilo hilo kipindi hiki. Kura zitakamilika kuhesabiwa leo Jumatano, majira ya saa moja jioni kwa saa za Afrika Mashariki. Kura ya maoni inasema kuwa Bw.Biden anaongoza kwa kura za wanawake kwa 57% kwa 42%, wapiga kura weusi (87% kwa 11%), walio na umri wa chini ya miaka 29 (64% kwa 33%) na  miongoni mwa wapiga kura wenye shahada au bila shahada ya chuo kikuu. Trump anaelekea kupata faida kwa wapiga kura wenye miaka 65 na zaidi kwa (51% kwa 48%). Kura ya maoni  imempa ushindi Biden, lakini yameonesha kuwa mchuano ni mkali hasa katika majimbo yanatarajiwa kuamua matokeo kati ya wawili hao. Bw.Trump ambaye anatarajia kurejea ikulu, anatarajiwa kuhutubia taifa baadae jioni. Biden alikuwa nyumbani na familia yake jijini Washington, Delaware, na wasaidizi wake wachache, kwa mujibu wa CBS. Utabiri umeegemea mchanganyiko wa data za kura ya maoni na kura halisi zilizopigwa. Katika uchaguzi wa Marekani , wapiga kura  huamua katika majimbo .	https://www.bbc.com/swahili/habari-54805181
technology	Sulli Deals: Mwanamke wa India 'auzwa mtandaoni kwa kuwa Muislamu'	"Wiki moja iliyopita makumi ya wanawake wa Kiislamu nchini India walijikuta wanauzwa mtandaoni. Hana Khan, rubani wa ndege aliyekuwa miongoni mwa wanawake waliokuwa kwenye orodha hiyo, aliiambia BBC kwamba alifahamishwa juu ya suala hilo na rafiki yake alipomtumia ujumbe wa Twitter ulioambatanishwa na tangazo hilo. Ujumbe huo ulimpeleka ""Sulli Deals"", progamu tumishi na tovuti ambayo ilikuwa imechukua picha za wanawake zilizo mtandaoni na kuziambatanisha na maelezo kuwa wanawake hao ni ""dili ya siku"". Ukurasa wa kwanza wa App hiyo ina picha za mwanawake asiyejulikana. Katika kurasa mbili zilizofuata Bi Khan aliona picha za rafiki yake. Baada ya ukurasa huo aliona picha yake. ""Nilihesabu majina 83. Huenda kuna mengine zaidi,"" aliiambia BBC. ""Walichukua picha yangu kutoka Twitter na ilikuwa na utambulisho wangu. Hii app imekuwa ikiendelea kufanya kazi kwa siku 20 na hatukuwa na habari. Imenishtua sana."" Ijidai kuwapa nafasi watumiaji wake kununua ""Sulli"" - neno linalotumiwa na Wahindu wa mrengo wa kulia kuwanyanyasa mtandaoni wanawake wa Kiislamu. Hakukua na mnda wa aina hiyo - lengo la app hiyo lilikuwa kuwadhalilisha. Bi Khan anasema alilengwa kwa sababu ya dini yake. ""Mini ni mwanamke wa Kiislamu anayeonekana na kusikika,"" alisema. ""Na wanataka kutunyamazisha."" GitHub - mtandoa  uliotumiwa kama mwenyeji wa app hiyo - ilifungwa baada ya malalmishi kuibuka. ""Tulisimamisha akaunti za watumiaji kufuatia uchunguzi wa ripoti za shughuli kama hizo, ambazo zote zinakiuka sera zetu,"" kampuni hiyo ilisema katika taarifa. Lakini kisa hicho kimewaogofya wanawake. Wale walioangaziwa katika app hiyo ni wanawake wote walio na ushawishi, wakiwemo waandishi wa habari, wanaharakati, wasanii na watafiti. Baadhi yao wamefuta akaunti zao za mitandao ya kijamii na wengine zaidi wanasemakana kuwa na wasiwasi huenda wakaendelea kunyanyaswa. ""Hata ukiwa mkakamavu kiasi gani, picha na maelezo yako ya kibinafsi yakiwekwa mtandaoni bila shaka utaingiwa na hofu, na utapata usumbufu wa kiakili,""mwanamke mwingine aliiambia BBC Idhaa ya Kihindi. Lakini wanawake wengine ambao maelezo yao yaliwekwa mtandaoni waliwakaripia waliohusika, na kuapa kukabilian nao vilivyo. A Makumi wao wamesambaza ujumbe katika makundi ya WhatsApp kuomba msaada na wengine kama Bi Khan wamewasilisha taarifa kwa polisi. Watu mashuhuri, wanaharakati na viongozi pia wamelaani kitendo hicho.  Polisi imesema kuwa imeanzisha uchunguzi lakini haijataja ni nani anaendesha app hiyo. Watu waliounda app hiyo walitumia utambulisho feki,lakini Hasiba Amin, mshirikishi wa mitandao ya kijamii ya chama cha upinzani cha Congress, amelaumu akaunti kadhaa ambazo mara kwa mara huwashambulia Waislamu hususan wanawake wa Kiislamu na kudai wanaunga mkono siasa za mrengo wa kulia. Hii si mara ya kwanza, Bi Amin alisema, kwamba wanawake wa Kiislamu wamelengwa  kwa njia hiyo. Mei 13, wakati Waislamu walikuwa wakiadhimisha sherehe za Eid, chaneli moja ya YouTube ilionesha  mnada wa ""Eid Special"" - ""mnada"" wa moja kwa moja wa wanawake wa Kiislamu kutoka India na Pakistan. ""watu walikuwa wakiweka dau la rupee tano  na rupee 10, walikuwa wakiwaorodhesha wanawake kulingana na sehemu zao za mwili wakitumia vitendo vya kingono na kutishia kuwabaka,"" Bi Khan alisema. Anaamini wale waliojaribu kumnadi kwenye Twitter ndio waliohusika na  app ya Sulli Deals na chaneli y a YouTubel -ambayo imefutwa na mtandao huo. Katika wiki kadhaa zilizopita, Twitter iliziwekea marufuku ya muda akaunti zilizodai kuhusika na app hiyo na huenda ikarudishwa tena hivi karibuni. Wanaharakati wa kutetea haki za binadamu wanasema unyanyasaji wa mtandaoni unaweza ""kudhalilisha, kutisha na mwishowe kuwanyamazisha wanawake"". Wiki iliyopita, zaidi ya waigizaji mashuhuri 200, wasanii, wanahabari na maafisa wa serikali kutoka maeno mbali mbali duniani waliwaandikia barua ya wazi maafisa wa kuu watendaji wa Facebook, Google, TikTok na Twitter kupatia ''kipaumbele'' usalama wa wanawake. ""Intaneti ni mji wa karne ya 21. Ni mahali ambapo mijadala inafanyika, jamii zinajengwa, bidhaa zinauzwa na sifa kutengezwa. Lakini kiwango cha unyanyasaji mitandaoni kwa wanawake wengi kinashiria, ulimwengu wa kidijitali sio salama. Hali hii ni tishio kwa upatikanaji wa usawa wa kijinsia."" Ripoti ya Amnesty International kuhusu unyanyasaji mitandaoni mwaka jana ilionesha kuwa wanawake walio na ushawishi mkubwa wanashambuliwa zaidi. Bi Amin anasema wanyanyasaji hawakuwa na ""hofu kwa sababu wanajua hawatapatikana.'' Aliangazia visa kadhaa vya hivi karibuni vya udhalimu dhidi ya Waislamu vinavyoendekezwa na wafuasi wa chama tawala cha BJP, ama cha waziri wa serikali  kuwapongeza wanaume wa Kihindu wanane walioshtakiwa kwa kumshambulia Muislamu. Kwa wanawake ambao utambulisho wao ulichukuliwa na kutumiwa na app ya ""Sulli Deals"", mapambano ya kupigania haki huenda yakawa magumu. Lakini wamejitolea  kupigania haki. ""Polisi wakifanikiwa kuwanasa wale waliotuuza mtandaoni,Nitaenda mahakamani,"" Bi Khan alisema. ""Nitafuatilia suala hili hadi mwisho."""	https://www.bbc.com/swahili/habari-57789001
politics	Uchaguzi wa Kenya 2022: Hakuna atakayesalimika katika vita dhidi ya ufisadi	Waziri Mkuu wa zamani wa Kenya Raila Odinga anasema hakuna mtu atakayesalimika katika kampeni ya kupambana na ufisadi ambayo anaahidi kuitekeleza ikiwa atachaguliwa kuwa rais katika uchaguzi wa mwezi ujao. Mwandishi wa BBC Anne Soy amezungumza naye kuhusu mapungufu yaliyopo katika vita dhidi ya ufisadi.	https://www.bbc.com/swahili/articles/c3g8q4xy442o
entertainment	Papa Shirandula: Msanii maarufu wa Kenya 'alifariki akisubiri matibabu'	"Mwigizaji maarufu wa Kenya Charles Bukeko, maarufu Papa Shirandula, ''alifariki akisubiri kupokea matibabu'' katika hospitali moja jijini Nairobi, mjane wake amewaambia waombolezaji. Bi Beatrice Ebbie Andega , alidokeza hayo Jumatatu Julai 20, wakati wa mazishi ya msanii huyo yaliyofanyika katika Kijiji chao cha Namisi-Bukeko eneo la Nanderema, Funyula kaunti ya Busia. Shughuli nzima ya mazishi ilifanywa kuambatana na kanuni zilizowekwa na Wizara ya Afya nchini Kenya ili kudhibiti maambukizi ya virusi vya corona. Mwili wa Papa Shirandula ulisalia kwenye gari la kubeba maiti baada ya kuwasili nyumbani kwao huku polisi na maafisa wa afya wakiulinda kwa karibu. Aidha, inasemekana wenyeji walipewa taarifa za kutotangamana na waombolezaji waliotoka mji wa Nairobi. Na punde tu magari yaliyobeba waombolezaji yalipowasili, yalinyunyiziwa dawa. Wakati huohuo, baba yake, Cosmas Bukeko amekanusha madai ya kwamba mwigizaji huyo alikufa kwa ugonjwa wa virusi vya corona. Amesema kuwa familia hiyo inahitaji maelezo zaidi kutoka hospitali kuhusu kile kilichotokea kijana wake alipoaga dunia. ""Kwa sasa ziwezi kusema chochote kuhusu ugonjwa wake hadi nitakapofanya mazungumzo na hospitali. Nitasafiri kurejea Nairobi na pamoja na mke wake, tutawasiliana na wakili kupata taarifa kamili kutoka hospitali,"" alisema. Mbali na maafisa wa afya, polisi na familia kidogo ya karibu waliokuwa nje, waombolezaji wengine walichungulia kupitia madirishani mwao wakati mwili unawasili nyumbani. Bwana Bukeko aliyezaliwa 1963, alikuwa na kaka wanane na dada wanne. ""Alifanya mtihani wa kidato cha nne 1981 na kuajiriwa na serikali kama karani. Kisha akafanyakazi katika Chuo Kikuu cha Nairobi, Chiromo kabla ya kuingia kwenye uigizaji,"" amesema Bwana Wafula. ""Kijana wangu amekuwa kila kitu kwetu. Alijenga nyumba zote katika hili boma. Yeye ndio ambaye amekuwa akisimamia kula kwetu. Hata hatujui umeme unalipwa pesa ngapi na hatujawahi kukatiwa hata siku moja,"" mama yake amesema. Mwili wa Papa Shirandula umezikwa saa mbili na dakika 45 asubuhi baada ya ibada fupi ya kumuaga ambapo mke wake amedai kuwa Hospitali ya Karen ilizembea katika utenda kazi wake. Punde tu baada ya mazishi watu waliombwa kutawanyika."	https://www.bbc.com/swahili/habari-53469042
sports	Ligi ya Premia: Fifa imewapiga marufuku wachezaji waliokataa kuziwakilisha Brazil, Mexico, Chile na Paraguay	klabu za Ligi Kuu ya Premia zinatumai wachezaji wao watapatikana wikendi hii licha ya mataifa manne kuchochea sheria ya kuwazuia kucheza. Wachezaji ambao hawakusafiri baada ya kuitwa na Brazil, Mexico, Paraguay na Chile wamepigwa marufuku kwa siku tano chini ya kanuni za Fifa. Maafisa wanafanya mazungumzo na Fifa kujaribu kutafuta njia ya kutatua suala hilo. Manchester City, Manchester United, Liverpool, Leeds, Chelsea, Wolves, Newcastle na Watford zimeathirika. Wachezaji wanane kutoka vilabu vitano wameathiriwa na uamuzi wa Brazil peke yake, ambayo inafuata hatua sawa na Mexico, Paraguay na Chile iliyochukuliwa wiki iliyopita. Brazil iliweka marufuku hiyo baada ya Ligi Kuu ya Premia kuwazuia wachezaji kuonekana kwa nchi zao ikiwa ilimaanisha kusafiri kwenda kwa nchi zilizo miongoni mwa orodha ya zile zilizopigwa marufuku kuingia. Wachezaji wanaosafiri kwenda kwenye nchi zilizo katika orodha hiyo wangepaswa kukosa michezo kadhaa baada ya kurudi kwasababu ya kipindi cha siku 10 cha kujitenga kinachohitajika chini ya sheria za Uingereza kama njia moja ya kukabiliana na janga la corona. Mbali na kukosa mechi za upande wao za wikendi, mlinzi wa Chelsea Thiago Silva na kiungo wa kati wa Manchester United Fred pia hawataruhusiwa kucheza katika michezo yao ya ufunguzi wa Ligi ya Mabingwa dhidi ya Zenit St Petersburg na Young Boys Jumanne. Hata hivyo, inaeleweka kuwa Brazil haijaomba mshambuliaji wa Everton Richarlison azuiliwe katika mechi dhidi ya Burnley Jumatatu. Hatua ambayo kuna wale wanaohisi Brazil ilionyesha huruma katika kesi hiyo kwani Everton ilimruhusu Richarlison kucheza kwenye Michezo ya Olimpiki wakati kanuni hazikuwa zinawalazimisha. Hatua hiyo pia inaathiri wachezaji watatu wa Liverpool, Roberto Firmino, Fabinho na Alisson, wachezaji wawili wa Manchester City Ederson na Gabriel Jesus, na mshambuliaji wa Leeds Raphinha, ambaye alikuwa ameitwa kwenye kikosi cha Brazil kwa mara ya kwanza. Wolves na mshambuliaji wa Mexico Raul Jimenez; kiungo wa kati wa Newcastle raia wa Paraguay Miguel Almiron na mlinzi wa Watford raia wa Chile Francisco Sierralta pia wameathiriwa. Kufikia sasa, hakuna kati ya vilabu vilivyoathirika kimetoa taarifa yoyote kwa umma juu ya jambo hilo. Hata hivyo, inajulikana kuwa wanahisi hali hiyo haizingatii hali zisizo za kawaida ambazo wamejikuta na wanahisi wachezaji wanapaswa kuruhusiwa kucheza kwa vilabu vyao wikendi hii. Ligi Kuu ya Premia, FA, Serikali na Fifa zote zinadhaniwa kushiriki katika majadiliano. Mkurugenzi Mtendaji wa Ligi Kuu ya Uingereza Richard Masters pia ameandikia vilabu kusema anajaribu kupata suluhisho. Inahisiwa kuwa mabadiliko yoyote katika hali hiyo yangehitaji aina fulani ya hakikisho kwamba wachezaji watapewa msamaha wakisafiri kipindi hiki cha kukabiliana na virusi vya corona ili waweze kutimiza majukumu yao ya kimataifa mnamo mwezi Oktoba na Novemba, ambayo rais wa Fifa Gianni Infantino amekuwa akisisitiza.	https://www.bbc.com/swahili/habari-58497123
religion	Kwanini Waislam wanaobadili jinsia huibua mzozo? Dini na dunia - Taarifa za Ulimwengu wa Kiislamu	"Nur Sajat ana jinsia zote mbili na alikwenda Hija. Lakini serikali ya  Malaysia inamtambua kama mwanaume na kulingana na Sheria ya Kiislam, wanaumer hawezi kuvaa mavazi ya mwanamke Mwishoni mwa mwaka jana, Maafisa wa uhamiaji waliripotiwa kufanya msako usio wa kawaida mjini  Bangkok. Aliyekamatwa alikuwa ni Nur Sajot Kamaruzzaman,  mfanyabiashara mwanaume, mchangamfu mwenye umri wa miaka 36, raia wa Malysia ambaye alikuwa na ufuasi mkubwa kwenye mitandao ya kijamii. Serikali ya Malaysia ilimshutumu kwa kuutusi Uislamu katika mwezi Januari mwaka ule na kudai arejeshwe nchini mwake mara moja. Mashitaka haya yalitangazwa dhidi yake wakati huo huo. Mfanyabiashara huyo anaweza kukabiliwa na kifungo cha miak mitatu gerezani. Uhalifu wa Nur Sajot ulikuwa ni kuvaa vazi la kitamaduni refu na la mikono mirefu lililovaliwa na wanawake wa Malaysia katika sherehe za kidini mwaka 2018. Ni mwanamke aliyebadili jinsia, kwahiyo Thailand ilimpatia hadhi ya ukimbizi  na haikumzuwia kuomba uhamiaji katika nchi ya Australia. Kulingana na maafisa wa Australia, Nur Sajot ni mwanaume na kulingana na Sheria ya Kiislam, mwanaume hawezi kuvaa kama kama mwanamke. Katika mahojiano na BBC  akiwa Sidney Australia, Bw Nur , alisema kuwa hakuwa na chaguo lolote bali kutoroka nchi yake baada ya kushambuliwa na Idara ya masuala ya kidini  ya Selangor- Selangor Department of Religious Affairs (ISA). ""Ilibidi nitoroke. Mbele ya wazazi wangu na familia, nilidhihakiwa, kupigwa , kusukumwa, na kufungwa mikono. Niliaibika na kukasirika. Nilijisalimisha kwao, lakini bado walinifanyia ukatili."" ""Labda walifikiria nimekamatwa, kupigwa na kupigwa mateke, kwasababu  waliniona kama mtu aliyebadili jinsia.  Kuna hisia miongoni mwa watu waliobadili jinsia pia. Tuna haki ya kuishi maisha yetu kama  watu wa kawaida ."" Nur Sajot ni mjasiliamali binafsi mwenye mafanikio Anasema alianza kujinadi mwenyewe kwenye mitandao ya kijamii miaka saba iliyopita. Pia alitengeneza vipodozi vya mwili wake na  madawa mbadala ya afya  yenye chapa yake. Kutokana na muonekano wake na jumbe za  kufurahisha kwenye mitandao ya kijamii, alipata maelfu ya wafuasi na akawa mtu maarufu katika taifa lake.  Halafu maswali kuhusu jinsia yake yakaanza. Kusema kweli haikuwa siri hata kidogo. Katika mwaka 2013 Nur Sajot alishiriki katika mashindano maarufu ya urembo ya watu walibadili jinsia zao yaliyofanyika nchini Thailand  na akashinda tuzo kwa densi yake. Kile kinachoishangaza Malasyia ni kwamba pia ni Muislam aliyeshika dini na amekuwa akituma  picha za Waislam waliovaa hijab. Amekuwa akiwaambia wale waliomuuliza kwamba alizaliwa na jinsia mbili- ya kike na ya kiume. Katika Uislam, wale waliozaliwa na hali ya kuwa na jinsia mbili wanavumiliwa kuliko watu waliobadili jinsia zao. Katika mwaka 2017, Nur Sajot  alitagaza kwamba ana maumbile ya mwanamke kamili, na ripoti ya daktari ilithibitisha hili. Maafisa wameamua kuchunguza. Idara ya Maendeleo ya Dini ya Kiislam, JAKIM, ilisema ilihitaji kuhakikisha kwamba alizaliwa na jinsia mbili. Waliamua kumsaidia Nur Sajot  kwa ""mkanganyiko wa jinsia ."" Mwaka jana, picha za Nur Sajot akiwa amevalia gauni la sala  wakati wa hija Macca akiwa pamoja na watu wa familia yake ziliibua utata hata zaidi, ambao umekosolewa na Waislam mahafidhina. Baadaye aliomba msamaha kwa sakata hiyo, lakini mwaka mmoja baadye kesi imefunguliwa dhidi yake. ""Nilipokuwa katika Ardhi Takatifu, nilitaka kujiuliza binafsi swali…Labda haikuwa bure kwamba nilizaliwa hivyo? ""  Alisema Nur Sajot. "" BBC iliitaka  Wizara  ya masuala ya Kidini ya Malasyia kutoa kauli yake juu ya kesi ya  Nur Sajot , lakini haijapata jibu. Mwezi Septema, Waziri wa wizara ya Masuala ya kisini wa Malaysia Idris Ahmad alisema , ""Kama anataka kuja kwetu, wacha akiri kwamba anafanya kitu fulani ambacho ni kosa. Kama yuko tayari kurejea katika hali yake halisi ya maumbile yake, sio tatizo. Hatutaki  kumuadhibu, tunataka kumuelimisha ."" Tulimuuliza  Muhammad Asri Zainul Obidin, mshauri mkuu wa masuala ya Uislam katika Perlis, iwapo Waislam wa Malasyia wanaweza kuwakubali watu waliobadili jinsia ""Kwangu mimi, sula la Sajat ni la kipekee,"" alisema, na huwezi kwenda kwenye maliwato ya wanawake. "" Malaysia ina mfumo wa aina mbili ambapo familia na na maadili ya Waislam, ambao ni asilimia 60 ya wakazi wake katika majimbo 13 na maeneo matatu ya shirikisho, yanatawaliwa kwa sheria ya Kiislamu (Sharia). Hii inasababisha kuendelea kwa tatizo kwa wapenzi wa jinsia moja, waliobadili jinsia  na wanaohisi kutokuwa na jinsia zinazoendena na muonekano wao wa - LGBT ""Sharia huwalenga watu LGBT kila jimbo,"" alisema Nisha Ayub, mwanaharakati aliyebadili jinsia ambaye wakati mmoja alifungwa gerezani kwa kuvaa nguo za wanawake. ""Na kwasababu ya Sharia, kuna wanasiasa, viongozi, taasisi za kidini ambao hutoa kauli hasi kuhusu jamii yetu. Na hilo linasababisha mazingira hatari san ana yasiyo ya amnani kuishi kwetu."" ""Mchakato wa kumuingiza mtu katika Uislamu"" ni vugu vugu. Lakini hili halijawa hivi mara kwa mara. ""Malaysia wakati mmoja iliwavumilia sana, watu waliobadili jinsia,"" ""Wakati ule, ungeweza kuona wazi jinsi walivyoishi miongoni mwa familia zetu, katika maeneo yetu, na katika maisha ya kijamii. Lakini kwa zaidi ya miaka 30, tumekuwa tukitaka sera ya Uislamu . "" Alisema  Rozana Isa, muasisi Kikundi cha Madada wa Kiislamu- Sisters of Islam, kikundi kinachofanya kazi katika Uislamu na kinachomuunga mkono Nur Sajot. ""Wakati ule, ungeweza kuona wazi jinsi walivyoishi miongoni mwa familia zetu, katika maeneo yetu, na katika maisha ya kijamii. Lakini kwa zaidi ya miaka 30, tumekuwa tukitaka sera ya Uislamu . "" Uislamu sio dini rasmi la  Shirikisho la Malaysia, lakini  inaonekana kama ni  ishara muhimu ya Malaysia, kikundi kikubwa zaidi cha  kikundi cha kijamii. Ili kushinda uchaguzi , vyama vya kisiasa, vinahitaji kupata uungaji mkono zaidi katika wilaya za Malaysia. Katika maeneo hayo, hatahivyo, watu bado wana mawazo ya kidini ya kihafidhina. Vyama vinatoa ahadi hapa kwamba  vitalinda sana maadili ya Kiislamu. Hatahivyo,  Nisha Ayub  alisisitiza kuwa licha ya maoni ya Kiislamu, bado ni wajibu wa serikali kulinda haki za watu waliobadili jinsia. Nur Sajot anawakosa sana watoto wake wawili, wakiume na wa kike aliowaasili ambao sasa wanatunzwa na wazazi wao nchini Malaysia. Lakini sasa ana fursa ya kuushirikisha umma uzoefu wa maisha yake na watu wengine waliobadili jinsia nchini  Australia. Rosana Isa,Muaisisi wa Kikundi cha Madada katika Uislamu, anatoa wito kwa Wamalasyia ''kuwa wazi zaidi na wenye akili katika mitandao ya kijamii."" ""Ni kwanini tunamlaumu Sajjad sana? Hajamdhuru yeyote kwa jumbe zake au akiwa Macc. Tunahitaji kujidhibiti wenyewe kuliko kuwadhibiti watu wengine."""	https://www.bbc.com/swahili/habari-60026379
politics	Kujiuzulu kwa Boris Johnson: Kipi kinafanyika sasa?	Boris Johnson  anatarajiwa kujiuzulu kama kiongozi wa chama cha Conservative na atajiuzulu kama Waziri mkuu punde tu kiongozi mpya atakapopatikana. Atajiuzulu baada ya kuhudumu chini ya miaka mitatu katika wadhfa huo, licha ya kupata ushindi mkubwa katika uchaguzi wa 2019.  Mawaziri wakuu wanaoondoka afisini wanatarajiwa kisalia afisini hadi mrithi akapopatikana. Je hilo linafanyiki vipi? Kwanza chama hicho cha Conservative ni sharti kimpate kiongozi mpya. Mara baada ya kiongozi wa Conservative kujiuzulu, uchaguzi wa kiongozi mpya wa chama unaanzishwa. Chini ya sheria za sasa, wagombea wanahitaji kuungwa mkono na wabunge wanane wa chama hicho ili kuwania. Mara tu baada ya wagombea wote kuidhinishwa na iwapo ni zaidi ya wagombea wawili , wabunge wa chama hicho watashiriki katika uchaguzi hadi wagombea wawili watakaposalia. Katika raundi ya kwanza , mgombea ni sharti ajipatie asilimia 5 ya kura ili kusalia katika kinyanganyiro. Katika raundi ya pili ni sharti wajipatie asilimia 10 ya kura . Katika raundi itakayofuata mgombea mwenye kura kidogo ataondolewa. Wakati wabunge wawili watakaposalia , wanachama wote wa chama cha Conservative nchini  - na sio wabunge watampigia kura mshindi. Muda wa uchaguzi huo huamuliwa na kamati ya kamati ya wabunge wa nyuma , na kamati hiyo itapiga kura kubadilisha sheria kabla ya uchaguzi huo kufanyika. Yeyote atakayeibuka mshindi kuongoza chama cha Coservative , atakuwa kiongozi wa chama hicho chenye wabunge wengi. Malkia atawataka kuunda serikali. Sio lazima. Wakati Waziri mkuu anapojiuzulu sio lazima kufanyike kwa uchaguzi mkuu wa moja kwa moja. Siku ya mwisho ambayo uchaguzi unaweza kufanyika  ni Januari 2025, lakini Waziri mkuu mpya anaweza kuitisha uchaguzi kabla ya wakati huo. Bwana Johnson ataendelea kuwa Waziri mkuu hadi mwisho wa msimu wa vuli , mwanndishi wa BBC Chris Mason ameripoti. Hii ni kawaida kabisa. Atasalia madarakani hadi chama cha Conservative kitakapomchagua kiongozi mpya, kama watangulizi wake Theresa May na David Cameron walivyofanya walipojiuzulu. Kwa nadharia, ikiwa angetaka kuondoka mara moja, Malkia angeweza kumteua kaimu kiongozi, pengine mjumbe wa Baraza la Mawaziri, kuchukua hatamu hadi kiongozi mpya apatikane. Hiyo itakuwa hali isio ya kawaida. Je ni nani anayeweza kumrithi Boris Johnson kama Waziri mkuu? Kwasasa hakuna mrithi wa moja kwa moja wa bwana Johnson , lakini kuna wagombea kadhaa. Waziri wa zamani Jeremy Hunt na Sajid Javid wote wawili wamewania uongozi wa chama hicho  na huenda wakawania tena. Wagombea wengine: Aliyekuwa Waziri Michael Gove Waziri wa wa biashara ya Kimataifa Penny Mordaunt Aliyekuwa Chansela Rishi Sunak Waziri wa masuala ya kigeni Mwenyekiti wa kamati ya masula ya kigeni  Tom Tugendhat, Wazir wa ulinzi Ben Wallace Chansela Nadhim Zahawi Hadi atakapoacha rasmi wadhifa wa Waziri Mkuu, Bw Johnson bado ana mamlaka yale yale, kinadharia. Ijapokuwa hana mamlaka ya kuanzisha sera zozote mpya. Bado ataiwakilisha Uingereza nje ya nchi na anaweza kuendelea kufanya uteuzi wa umma au mabadiliko kwa timu yake ya mawaziri. Mojawapo ya vitendo vyake vya mwisho ofisini huenda ikawa ni kutunuku ushujaa na kuteuliwa kwa Mawaziri bungeni.	https://www.bbc.com/swahili/articles/crg7pxr8jx1o
business	Uber inaweza kendeshwa bila faida?	"Wadau wa Uber wamekua wakisubiri kwa hamu kupata faida ya uwekezaji wao- lakini kulingana na ripoti ya hivi karibuni, itawabidi wasubiri malipo yao kwa muda mrefu zaidi. Uber imekuwa ikipanua wigo wa wateja wake na kuongeza shughuli zake zaidi. Katika robo ya mwaka 2019, mapato yalikuwa hadi 30% ikilinganishwa na  mwaka uliotangulia ambapo ilipata mapato ya dola bilioni dola bilioni 3.8 -matokeo ambayo yalipiku tathmini ya kiwango cha wachambuzi . Bado, Uber ilipata hasara ya dola bilioni  $1.2, kiwango hiki kikiwa ni kikubwa kuliko  kile walichopata mwaka uliotangulia cha hasara ya dola milioni 986, lakini kikiwa ni chini ya hasara ya dola bilioni 5.2 katika  kipindi cha robo ya mwaka uliotangulia. Wawekezaji  waliyapa matokeo haya kiwango gani? Programu shirikishi ya safari imekuwa sokoni kwa miaka kumi na huduma yake ya kuwapelekea huduma wateja nyumbani imepanuka  na huweza kutumiwa na mteja mwenyewe. Teknolojia ya kampuni, inayomuunganisha moja kwa moja mtumiaji na mtoaji huduma, ilikuwa wakati mmoja ni ya faida, anasema Adam Leshinsky, muasisi wa ""Wild Ride: Inside Uber's Quest for World Domination"". Lakini kwa sasa haina tena faida hiyo? ""Baada ya muda ,teknolojia hiyo inapatikana kwa karibu kila mtu, yakiwemo makampuni ya teksi, ambayo yalipunguza faida ya  Uber "" Leshinsky aliambia BBC. Kuimarika kwa Uber kwa sasa labda ni ""kufikiwa  na watu wengi na urahisi wa matumizi yake"", aliongeza. Lakini kuna udhaifu pale: Utaratibu ambao ulitumiwa na Uber -pamoja na mahasimu wake kama vile Lyft nchini Marekani- kukua  kwake kutategema kuweka viwango vya chini vya ruzuku za  safari. Leshinsky  inaamini kwamba makampuni haya yanawerza kuimarisha tu iwapo wataacha mfumo huu wa huduma zao. Lakini hili litasababisha kupanda kwa gharama za usafiri na labda kuleta athari  kwa  wateja wake wanaotumia programu Ni jambo hili linaloiweka Uber katika hali ngumu. ""Kama watapata faid , itabidi wakose ukuaji. Tayari wanajaribu kupunguza matumizi  ,lakini kadri wanavyofanya hivyo, ndivyo inavyokuwa vigumu kuendeleza biashara ,""Leshinsky anasema. ""Ninawaona wakiwa katika hali ya kudumaa kibiashara kama hivyo kwa muda mrefu ."" Uber imekabiliwa na changamoto kutoka kwa  taasisi za udhibiti wa viwango vya biashara kote duniani  juu ya malipo na, la muhimu zaidi, juu ya ikiwa madereva wake wanahaki ya kuwa na haki za wafanyakazi. Kama wameongeza thamani ya za kazi, hilo pia litapunguza fursa za kampuni za kupata faida. Professor Peter Morici, mchumi na mtaalamu wa biashara za kimataifa katika chuo kikuu Maryland, ameiambia BBC kuwa maeneo haya yako wazi kwa mahasimu wa kibiashara wa Uber. ""Kila mara kutakua na mtu ambaye atakuja na huduma bora, kwa madereva na wateja, jambo litakalothiri  hisa za soko ,"" anasema. "" Ninadhani nafasi hii itabaki kuwa   sehemu ngumu kupata pesa kwa muda mrefu."" Uber pia inakabiliwa na ushindani barani Ulaya kutoka kwa Via,  ambayo hutoa huduma kwa wasafiri kuchukuliwa na dereva mmoja. Ukiachana na  usafiri wa abiria , chanzo kingine cha ushindani mkubwa kwa  Uber  ni  vitengo vingine vilivyopata hasara, mkiwemo Uber Eats, ambacho ni kitengo chake cha pili kwa ukubwa. Huduma ya uwasuilishaji wa chakula  kuiletea kampuni hiyo 17%  ya mapato na imepata ukuaji wa  64% katika kipindi cha robo ya tatu ya mwaka - lakini hasara ilikuwa  ni ya  67%  zaidi  ikilinganishwa na mwaka jana. Mfumo wa Amazon Kwa kampuni ya Kiteknolojia ambayo imekuwa na matatizo mengi katika kupata faida, Mkurugenzi Mkuu wa Uber Dara Khosrowshahi, alisikika kama mtu anaeelewa  anachokifanya alipokuwa akitangaza  mafanikio ya kampuni  katika kipindi cha robo ya tatu ya mwaka. ""Tunajua kuwa kulikuwa na matarajio ya faida na  tunatarajia  kupata mafanikio mwaka  2021,""alisema. Hiyo ni ahadi ambayo inaweza kumtia mtu matumaini, lakini kampuni nyingine zimekuwa pia zikiwekeza kiwango kikubwa kipindi kilichopita ili kupata mafanikio katika ushindani wa siku zijazo. Mfano mzuri ni kampuni ya Amazon, ambayo ilianzishwa mwaka 1994 na haikupata faida hadi  2001. Unaweza pia kusoma: Hasara zake zilitokana kwa kiasi kikubwa   na uwekezaji wake wa miundombinu  , kama vile ujenzi wa  majengo ya kuhifadhia bidhaa, pamoja na kuweka misingi ya biashara. Lakini kwa suala la  Uber, wataalamu wawili wanahoji ikiwa  kampuni  hiyo ilijenga uhusiano wa kudumu na wateja wake na ikiwa mtindo  iliyoitumia ya kibiashara ni dhamabiti kuweza kuipatia kampuni faida. Wote kwa pamoja  Morici na  Leshinsky wanabashiri kwamba makampuni zaidi yataingia katika soko la usafiri huu shirikishi  siku zijazo na yote watatoa huduma zinazofanana. "" Sijui ni lini  na ni vipi hili litatokea, lakini ninauhakika kabisa hii itakuwa ndio hali ya baadae,"" Leshinsky anasema"	https://www.bbc.com/swahili/habari-50477586
sports	Afrika itakuwa mwenyeji wa Michezo ya Jumuiya ya Madola 'siku moja'	"Afrika ina uwezo wa kuandaa Michezo yake ya kwanza kabisa ya Jumuiya ya Madola katika siku zijazo, kulingana na afisa mmoja anayehusika katika kuandaa tukio hilo la kila baada ya miaka minne. Michezo ya mwaka huu -makala ya 22 - itaanza mjini Birmingham, Uingereza, siku ya Alhamisi, lakini awali ilipangwa kufanyika nchini Afrika Kusini. Durban ilitajwa kuwa mwenyeji wa michezo hiyo kwa mwaka 2022 mnamo Septemba 2015 lakini ilibidi ajiuzulu mwezi Machi 2017 kwa sababu ya shida za kifedha. Makamu wa rais wa kanda ya Shirikisho la Michezo ya Jumuiya ya Madola (CGF) Miriam Moyo ana imani kuwa Afrika ina uwezo wa kupiga hatua.\n""Hakika, Afrika itakuwa mwenyeji wa Michezo hii moja ya siku hizi,"" aliiambia BBC Sport Africa. ""Afrika Kusini ilijaribu kuwa mwenyeji lakini mambo hayakwenda sawa. Hiyo ndiyo ishara namba moja ya kuonesha kwamba Afrika ingetaka kuwa mwenyeji ninauhakika siku moja, labda Afrika Kusini inaweza kujitokeza."" Michezo hiyo, ambayo ilifanyika kwa mara ya kwanza nchini Canada mwaka 1930, inashirikisha wanariadha kutoka nchi 72 - wengi wao wakiwa makoloni ya zamani ya Uingereza. Hata hivyo, nchi nne za mwisho kujiunga na Jumuiya ya Madola - Rwanda, Msumbiji, Gabon, na Togo - hazina uhusiano wa kihistoria na Dola ya Uingereza. Mataifa yote wanachama yamesaini vipengele vya maadili ikiwa ni pamoja na demokrasia, usawa wa kijinsia na amani na usalama wa kimataifa. Kama bara lenye mataifa wanachama wa juu zaidi (21), Afrika haijawahi kuandaa michezo hiyo, na  mji mkuu wa Nigeria wa Abuja ulitoa ombi ambalo halikufanikiwa la kuandaa Michezo ya 2014, ambayo ilifanyika Glasgow. Afrika iliwahi kuandaa michuano mikuu, huku Afrika Kusini ikiandaa Raga za wanaume na Kombe la Dunia la Fifa (mpira wa miguu) mnamo 1995 na 2010 mtawalia. Hata hivyo, gharama ya kuandaa Michezo ya Jumuiya ya Madola ni sababu ya wazabuni wanaotarajiwa, huku bajeti ya jumla ya Birmingham 2022 ikitarajiwa kuwa £778m ($935m). Tangu 2002, mji mkuu wa India Delhi ndio mji pekee nje ya Uingereza au Australia kuwakaribisha wanariadha kutoka Jumuiya ya Madola, huku tukio la 2026 likiwekwa kwa jimbo la Australia la Victoria. Moyo, rais wa zamani wa Kamati ya Kitaifa ya Olimpiki ya Zambia, alisema ni nchi chache tu za Afŕika ndizo zenye vifaa vya kuandaa Michezo hiyo - ambayo itashirikisha michezo 26 tofauti mjini Birmingham. ""Gharama zitakuwepo kila wakati. Hayo ni mambo ambayo yanajadiliwa na Shirikisho la Michezo ya Jumuiya ya Madola, tunaweza kufanya nini kupunguza gharama,"" aliongeza. ""Kama; Afrika itawasilisha nini, tunaweza kutoa nini, nini kifanyike kwetu kuandaa michezo hii? Na nina uhakika, Afrika bila shaka itaikubali. ""CGF inaangalia maeneo haya yote kwa sababu, kama vyombo vingine vyote, tunatafuta kupunguza baadhi ya maeneo ambayo yanafanya michezo kuwa ghali. Unajua, kama kujenga vijiji (vya wanariadha) na mambo yote. Kuna mambo tunaweza kutumia kupunguza gharama hii na kuweza kuandaa Michezo."" Moyo, ambaye yuko katika bodi ya utendaji ya CGF, anapendekeza kuwa nchi mbili za Afrika zinaweza kuwasilisha zabuni ya pamoja ya kuandaa hafla hiyo katika siku zijazo. ""Kumekuwa na mijadala mingi ya uandaaji pamoja barani Afrika, ili mzigo usiwe tu kwa nchi moja kufanya matukio yote au taaluma, lakini kushiriki,"" alisema. ""Hili limejitokeza mara kadhaa kwenye mkutano wetu wa kanda, na ni jambo ambalo tunaliangalia kwa umakini. Na najua kwamba, kuzungumza kutoka kwa maoni ya bodi ya CGF, ni jambo ambalo hakika watalihimiza, na hii inaweza kusaidia Afrika kuingia kwenye meli. ""Nchi kama Nigeria na Botswana zina shauku kubwa ya kuandaa Michezo hii. Ziko tayari lakini kwa kuwa mwenyeji wa pamoja, ni bora kuwa na nchi karibu ambapo serikali zinaweza kukubaliana na kuendesha Michezo hii kwa wakati mmoja."" Afrika itakuwa ikituma timu kutoka mataifa 19 kwenda Birmingham, na bondia wa zamani wa Botswana Lechedzani Luza, mshindi wa medali ya fedha katika Michezo ya 2002 mjini Manchester, anaamini kuwa michezo hiyo inatoa jukwaa la ushindani kwa wanariadha wa bara hilo. ""Michezo ya Jumuiya ya Madola ni muhimu sana kwa wanariadha wa Afrika kwa maana hiyo ni fursa kwao kuonyesha vipaji vyao katika michezo tofauti,"" aliambia BBC Sport Africa. ""Labda Jumuiya ya Madola (Michezo) haina umuhimu sana, lakini najua nchi nyingi zinazotumia Jumuiya ya Madola kama kigezo cha Olimpiki, wanajua wakifanya vizuri katika michezo hii, bila shaka katika miaka miwili ijayo, watafanya vizuri sana. ""Kila mtu anataka kupata medali hiyo, ili kumaliza jukwaa. Kwa sababu inaweza kuwa wakati mzuri wa kazi, kupata medali katika Michezo ya Jumuiya ya Madola. ""Kila mtu anatazamia Michezo - msisimko na yote ambayo hujenga, na baada ya Covid kila mtu ana njaa ya mafanikio."" Aliyekuwa kocha mkuu wa Chama cha Ndondi cha Botswana (BOBA), Luza, kama Moyo, pia anatumai michezo hiyo hatimaye itaandaliwa barani Afrika. ""Tulifikiri kwamba Durban, Afrika Kusini, ingefaulu,"" aliongeza. ""Ni ndoto kwa kila mwanariadha kuwa na Michezo ya Jumuiya ya Madola kuja karibu na nyumbani, ambapo watu wako wanaweza kuja kukutazama na kuona kile unachofanya kila wakati kwenye michezo hii mikubwa. ""Kwa hivyo, siku moja, ninaamini katika maisha yetu, Mungu akiruhusu, tutaona Michezo hii barani Afrika. Na tutafurahi sana."""	https://www.bbc.com/swahili/articles/cpdxyzjpkg4o
health	Madaktari wanachunguza ugonjwa wa ajabu wa ubongo nchini Canada	"Madakjtari nchini  Canada wamekuwa wakikutana na wagonjwa wanaoonesha dalili sawa na zile za ugonjwa wa ubongo unaojulikana kama  Creutzfeldt-Jakob, ugonjwa ambao unaua kwa kushambulia ubongo. Lakini wakati walipojaribu kuuchunguza kwa ukaribu zaidi, kile walichobaini kiliwaacha vinywa wazi. Takriban miaka miwili iliyopita, Roger Ellis alianguka akiwa nyumbani kutokana na mshituko katika siku ya maadhimisho yake ya miaka 40 ya ndoa. Katika miaka ya sitini, Bw Ellis, ambaye alizaliwa na kukulia katika eneo la rasi ya New Brunswick Acadian, amekuwa mwenye afya hadi ilipofika mwezi Juni, na alikuwa akifurahia maisha yake ya kustaafu baada ya miongo ya kufanya kazi kama mekanika wa viwandani. Mwanae wa kiume, Steve Ellis, anasema baada ya siku ile, afya ya baba yake  ilidorora haraka. ""Alikuwa na mkanganyiko wa mawazo kuhusu mambo, kuona mambo ambayo hayapo, kupoteza uzito wa mwili, hasira na kurudia maneno ,"" anasema. ""Wakati mmoja hakuweza hata kutembea. Kwa hiVyo katika kipindi cha miezi mitatu tuliletwa hospitalini kuambiwa kuwa walikua wanaamini kuwa alikuwa anakufa-lakini hakuna mtu hata mmoja aliyejua ni kwanini."" Madaktari wa Roger Ellis kwanza walioshuku kuwa ulikuwa ni ugonjwa wa  Creutzfeldt-Jakob [CJD]. CJD  ni ugonjwa unaoua ni maradhi ya urithi yanayotokana kuvurugika kwa mfumo wa utendaji wa ubongo ambao huwafanya wagonjwa kuwa na dalili kama vile kupoteza kumbukumbu, mabadiliko ya tabia na kuwa na ugumu katika uratibu wa mawazo. Mmoja unaofahamika zaidi ni  aina ya  CJD, ambayo inahusishwa na ulaji wa nyama za ng'ombe vichaa. CJD  pia uko katika kundi moja na magonjwa mengine ya  ubongo yanayovuruga  utendaji wa ubongo kama  Alzheimer, Parkinson na  ALS,  ambapo protini katika mfumo wa neva huwa zimefungwa vibaya na  kukusanyika. Lakini vipimo vya CJD vya Ellis vilirudi vikionesha hana ugonjwa huo, akafanyiwa vipimo vingine huku madaktari wakijaribu kuelewa hasa sababu ya ugonjwa wake. Mwanae wa kiume anasema kundi la madaktari walifanya kila wawezavyo kuzuia dalili mbalimbali za baba yake lakini latizo lilibaki kutojulikana: nini kilikuwa nyuma ya kudorora kwa afya ya Bwana Ellis?. Mwezi Machi mwaka huu, Bw Ellis akiwa kijana alikuwa na uwezekano wa kupata jibu la muda  mfupi. Radio-Canada,ambayo ni  radio ya umma, ilipata nakala ya wizara ya afya ambayo ilikuwa imetumwa kwa maafisa wa matibabu ikiwaonya kuhusu kundi la wagonjwa waliokuwa wakionesha dalili zisizofahamika za ugonjwa wa ubongo. ""Kitu cha kwanza nilichoona ilikuwa ni: 'Huyu ni baba yangu,'"" anakumbuka. Roger Ellis sasa anaaminiwa kuwa mmoja wa wale waliokumbwa na ugonjwa huu na yuko chini ya uangalizi wa  daktari  Alier Marrero. Daktari bingwa wa magonjwa ya ubongo   Dkt  Georges-L-Dumont  katika kituo cha Chuo Kikuu cha Canada anasema madaktari mwanzoni walikutana na ugonjwa huo wa kushangaza mwaka 2015.  Wakati huo alikuwa ni mgonjwa mmoja aliyekuwa na  ""ugonjwa wa kipekee "", anasema. Lakini tangu wakati ule kumekuwa na wagonjwa zaidi wanaoumwa kama mgonjwa wa kwanza-  wa kutosha kiasi kwamba madaktari wameweza kutambua ugonjwa huo kuwa  kama  hali tofauti au dalili   ""ambazo hazijawahi kuonekana kabla "". Jimbo linasema kwa sasa kuna watu 48 wanaoumwa maradhi hayo, wanawake 24 na wanaume 24, wenye umri kati ya miaka 18 na 85. Wagonjwa hao wanatka katika rasi ya   Acadian Peninsula na eneo la  Moncton arla  New Brunswick. Watu sita wanaaminiwa kuwa wamekwishakufa kutokana na ugonjwa huo. Wagonjwa wengi walianza kuonesha dalili hivi karibuni, kuanzia mwaka 2018, ingawa mmoja anaaminiwa kuwa nao mwaka  2013. Dr Marrero  anasema dalili ni nyingi na zinaweza kuwa tofauti miongoni mwa wagonjwa. Kwanza , kunaweza kuwa na mabadiliko ya tabia kama vile kuwa na wasiwasi, msongo wa mawazo, kukasirika, na kuwa na maumivu ya muda mrefu yasiyokuwa na sabab, maumivu ya misuli. Mara kwa mara, wagonjwa hupata ugumu wa kulala- kukosa usingizi na kuwa na matatizo ya kumbukumbu. Kunaweza kuwa na hali ya kupoteza uwezo wa kuzungumza lugha haraka ambao unamgfanya mtu kushindwa kuwasiliana na kuzungumza vyema-na kuwa na matatizo kama kigugumizi au kurudiarudia maneno. Dalili nyingine ni kupungua haraka kwa uzoto wa mwili, pamoja na matatizo ya kuona au tatizo la uratibu  na mtiririko wa mawazo. Wagonjwa wengi huhitaji msaada wa kutembea kama fimbo au kiti ch walemavu. badhi huwa na ndoto za kutisha, au ndoto zinazowafanya waamke na kutembea. ""Inasikitisha sana kwasababu, kwa mfano, mgonjwa anaweza kumwambia mke wake : 'Samahani mama huwezi kuingia kitandani, Mimi ni mume aliyeoa, hata kama mwanamke atamueleza jina lake, alisema: 'Wewe sio mke wangu halisi e,'"" Dkt  Marrero anasema. Mtaalamu wa magonjwa ya ubongo wa  Moncton  anaongoza uchunguzi kuhusu hali hii, kwa usaidizi wa timu  ya watafiti na shirika la afya ya umma la shirikisho. Wagonjwa walifanyiwa vipimo vya prion na vipimo vya hali za Jeni za urithi, watafiti wanaangalia mkanganyiko wa kinga au aina za saratani, na uchunguzi wa vitu kama virusi, vimeta au kingamwili. Wanaulizwa kuhusu hali ya mazingira, mtindo wao wa  maisha, safari, matibabu na vyanzo vyao vya chakula na maji. Hupitia vipimo mbali mbali vya uti wa mgongo kwa ajili ya kubaini maambukizi na mvurugiko wa mfumo wake wa utendaji. Hakuna tiba zaidi ya kusaidia kupunguza maumivu ya baadhi ya dalili. Kwa sasa, dhana ni kwamba ugonjwa huo mtu anaupata , sio wa urithi. ""Wazo letu la pamoja ni kwamba kuna aina ya sumu ambayo inapatikana katika mazingira ya mgonjwa huyu ambayo inasababisha mabadiliko,""anasema Dkt  Marrero. Daktari bingwa wa maradhi ya ubongo katika  Chuo Kikuu cha  British Columbia  Dkt  Neil Cashman ni moja wa madaktari wanaotaka kufichua chanzo cha maradhi haya ya ajabu. Nadharia nyingine ni  kwamba huenda wenye ugonjwa huo wameathiriwa na kile kinachoitwa   ""excitotoxin""  aina ya asidi, ambayo ilihusishwa na tukio la chakula cha kilichowekwa sumu mwaka 1978 ambacho kilichafua misuli kwa sumukatika jimbo lililopo karibu la  Prince Edward Island. Kando na tatizo la maumivu ya sidi ya tumboni, karibu theluthi moja ya wale wanaoathiriwa walikuwa na tatizo , kama kupoteza kumbukumbu, kizunguzungu na mkanganyiko. Baadhi ya wagonjwa waliingia katika hali ya kupoteza fahamu, na wanne walikufa . Dkt Cashman anasema pia wanaangalia sumu nyingine  - beta-methylamino-L-alanine (BMAA) - ambayo inasemekana kuwa imesababishwa na hatari ya mazingira katika kusababisha magonjwa ya ubongo kama  Alzheimer's na Parkinson's. BMAA hutengenezwa na bacteria, wanaofahamika zaidi kama   blue-green algae. Dkt Marrero anasema  maradhi yaliyopatikana nje ya mikoa miwili   - rasi ya  Acadian ,  yanatoka katika  jamii za wavuvi na fukwe za michanga, na Moncton, kituo cha jiji - ambako wagonwa wamebainika kwa sasa ""Je tunaona uwezekano wa barafu? Labda,"" anasema. ""Ninatumai tunaweza kuparta chanzo chake ili tuweze kuzuia hili ."" Huku wale wanaoishi katika jamii zilizoathiriwa wana hofu inayoeleweka, Dkt  Marrero anawataka watu ku  ""fanya kazi kwa tumaini sio kwa hofu. hofu inathoofisha."" Hali ya Roger Ellis imeimarika tangu tangu alipougua sana, mwanae wa kiume anasema. Yuko katika makazi ya huduma ya kipekee na anahitaji msaada kwa ajili ya shughuli za kila siku, na anahangaika kuzungumza na kulala. Steve Ellis, ambae ana mtandao wa Facebook  unaotoa usaidizi wa familia zenye matatizo haya, anasema anataka maafisa wa serikali kujitolea kuwa wakweli kuhusu ugonjwa huu. Kubwa zaidi anataka kujua ni nini kilichomfanya baba yake augue. ""Ninafahamu kuwa wanashughulikia hilo, lakini ni vipi hii ilitokea ?"" anasema. ""Kama famili, tunatambua sana ukweli kwamba huenda akafa kutokana na ugonjwa huu, na tunatumai kwamba iwapo itatokea kabla hajafa au baada ya hilo kuwe kuna majibu-na uwajibikaji kama ni kitu ambacho kingeweza kuzuiwa ."""	https://www.bbc.com/swahili/habari-56996401
politics	Jacob Zuma: Rais wa zamani wa Afrika Kusini ambaye uongozi wake ulikumbwa na utata mwingi	Jacob Zuma ndiye rais maarufu na mwenye utata mwingi Afrika Kusini kuwahi kuwa naye tangu enzi za uongozi wa Wazungu kumalizika 1994. Amekuwa mwanasiasa mwenye roho tisa, akinusurika msururu wa kashfa ambazo zingeangamiza uongozi wa mtu yeyote yule. Lakini bwana Zuma, mtu aliyezaliwa katika familia ya umasikini mkubwa ambaye alienda mafichoni ili kupigana dhidi ya ubaguzi wa rangi  kabla ya kupanda na kuwa rais wa watu, hasingeweza kukwepa kashfa hizo kwa muda mrefu. Alikuwa akikabiliwa na kura ya tisa ya kutokuwa na imani naye bungeni kabla ya kuondoka afisini , akiwa amelazimishwa kuondoka na chama chake mwenyewe cha ANC . Na mashtaka hayo ya ufisadi yaliokataliwa hatimaye yaliweza kumnasa. Mwezi Aprili 2018, alishtakiwa kwa madai ya ulaghai na njama zinazohusiana na kashfa ya silaha 1999. Kwa miaka mingi , ilikuwa sio rahisi kumpuuza bwana Zuma : Jina lake la Kizulu Gedleyihlekisa, lina maana ya mtu anayetabasamu huku akiwasaga wapinzani wake. Hakuwacha madaraka bila vita, lakini hatma yake ilikuwa imefika na akaamua kujadiliana jinsi atakavyoondoka madarakani. Alipowania urais , alikuwa amepuuzwa kabla ya kuanza kufanya hivyo. Tukielekea katika uchaguzi wa 2009, alikuwa akikabiliana na madai ya ubakaji na ufisadi. Aliondolewa mashtaka ya kumbaka rafiki wa familia aliyekuwa na virusi vya HIV 2006 - hatahivyo tamko lake katika mahakama kwamba  alikuwa ameoga ili kuzuia kuambukizwa virusi vya HIV  limeendelea kumwinda katika kipindi chake chote cha urais. Kesi ya ufisadi ilikuwa mwiba , hata baada ya kutupiliwa mbali kwa njia ya utata wiki chache tu kabla ya uchaguzi ambao alichaguliwa tena kuongoza taifa hilo. Mwaka 2017, mahakama ya juu iliamuru kwamba mashtaka 18 ya ufisadi lazima yarejeshwe dhidi ya Zuma. Iikuwa haiba yake iliomsaidia bwana Zuma kuchukua madaraka 2009. Wafuasi wake waliona umaarufu kama kitu kipya  ikilinganishwa na mtangulizi wake Thabo Mbeki ambaye alionekana kuwa rais aliyejitenga sana na watu ''Ni mtu anayekusikiliza, hachukui maamuzi ya Mfalme msomi'', alisema mfuasi wake mmoja ambaye hakutaka jina lake kutajwa akimlinganisha na bwana Mbeki , ambaye wandani wake walishutumiwa kwa kuongoza mashtaka dhidi ya bwana Zuma  baada ya kuchukua uongozi wa ANC 2007. Malezi ya bwana Zuma na ukuzaji wake wa tamaduni  umetajwa kuwa sababu kuu iliosababisha yeye kuwa maarufu miongoni mwa watu maskini nchini Afrika kusini hususan katika maeneo ya mashambani. Kiongozi huyo mwenye umri wa miaka 75 ni mtu anayejivunia ndoa ya wake wengi  - akifuata tamaduni za Kizulu  na kufikia sasa ana wake wanne. Amefunga  ndoa mara sita  kwa jumla  na ana watoto 21. Mmoja ya wake zake raia wa Msumbiji kate Matnsho alijitoa hai mwaka 2000. Hatahivyo anajulikana kwa uzinzi wake na alizaa mtoto na mwanamke mwengine. Haikuchukua muda mrefu raia walianza kuhoji kuhusu picha yake ya kujiita 'rais wa raia.'' Kufikia 2013 , alijipata mashakani kufuatia ujenzi wa nyumba yake mashambani katika eneo la Nkandla, kaskazini mwa jimbo la KwaZulu Natal kwa kutumia fedha za umma. Kufikia kumbukumbu ya maombolezi ya rais wa kwanza wa taifa hilo Nelson Mandela,  mwezi Disemba mwaka huohuo, wafuasi wa ANC walikuwa wakimzomea hadharani mbele ya mabalozi wa kigeni  - ikiwemo rais wa Marekani Barrack Obama. ''Anakula wakati sisi tunahisi njaa'', raia mwengine alisema , akizungumzia kuhusu ujenzi wa nyumba yake ya Nkandla iliokamilika ikiwa na zizi la ngombe, ukumbi wa filamu, kidimbwi cha kuogelea , kituo cha wageni na nyumba ya kuku. Miaka mitatu baadaye , mahakama ya juu nchini Afrika Kusini iliamuru , alikiuka katiba kwa kushindwa kulipa serikali fedha zilizotumika kukarabati nyumba yake ya Nkandla. Rais aliomba msamaha kwa raia wa Afrika Kusini kutokana na kuchanganyikiwa kwake kulikosababishwa na kashfa hiyo na amelipa fedha hizo. Lakini utata wa Nkandla ulipitwa na kashfa kubwa zaidi Baadaye macho yote yakaelekezwa katika uhusiano wa bwana Zuma na familia ya kitajiri huku kukiwa na madai kwamba aliitumia kushawishi uteuzi wa baraza la mawaziri ili kupata kandarasi za serikali. Wote Zuma na familia ya Gupta   wamekana madai hayo , lakini chama cha ANC kikaagiza uchunguzi kuhusu kile katibu wake mkuu Gwede Mantashe alitaja kuwa udhibiti wa serikali unaofanywa na watu binafsi. Mwezi Januari 2018, bwana Zuma aliidhinisha jopo la uchunguzi kuhusu madai hayo. media captionAndrew Harding reports on allegations of high-level corruption in South Africa involving a British PR company Tukio kubwa la baadhi ya kashfa zake ni eneo alikozaliwa. Bwana Zuma alizaliwa katika eneo la Nkandla  tarehe 12 Aprili 1942. Akilelewa na mamake mjane ,  na hakupata elimu rasmi. Baadaye, akiwa na umri wa miaka 17, alijiunga na ANC , na kuwa mwanachama mtendaji katika wingi yake ya vijana, Umkhonto We Sizwe, mwaka 1962. Gertrude Sizakele Khumalo (aliolewa 1973) Nompumelelo Ntuli (2008) Thobeka Madiba (2010) Gloria Bongi Ngema (2012) Wake wa zamani : Nkosazana Dlamini-Zuma (aliolewa 1972; na kutalakiana 1998) Kate Mantsho (Aliolewa 1976; akafariki 2000) line Alishtakiwa kwa kupanga njama ya kuipindua serikali ya ubaguzi wa rangi  na kufungwa jela kwa miaka 10 katika kisiwa cha Robben Island pamoja na Nelson Mandela. Bwana Zuma anasemekana kuwapatia motisha mashujaa wa zamani wa chama cha ANC  kwa kuimba nyimbo na ucheshi wake ndio sababu iliomfanya kuwa karibu na raia wa kawaida kabla ya kupanda na kuwa rais. Baada ya kuachiliwa kutoka jela , bwana Zuma aliondoka Afrika Kusini , akiishi kwanza Msumbiji , na kuelekea Zambia kabla ya kupanda hadhi katika chama cha ANC hadi kufika katika kamati kuu ya chama hicho. Alikuwa miongoni mwa viongozi wa kwanza kurudi nyumbani 1990 wakati marufuku iliowekewa ANC ilipoondolewa ili kuingia katika majadiliano na serikali ya weupe walio wachache . Huku akijaribu kumuondoa rais Mbeki madarakani , alipata uungwaji mkono miongoni mwa vyama vya wafanyakazi  na chama cha kikomyunisti ambacho kinashirikiana na ANC - wakiamini kwamba angesambaza utajiri wa Afrika Kusini  kwa watu masikini lakini chini ya bwana Zuma, uchumi ulisalia kuwa katika hali mbaya  huku kiwango cha ukosefu wa ajira kikiongezeka kwa asilimia 28 , na maandamano ya kila siku yakifanywa na watu waliotaka huduma bora za msingi  kama vile nyumba, elimu , maji na umeme. Baada ya kuwa madarakani kwa miaka michache , baadhi ya washirika wake , kama vile kiongozi wa vijana Julius Malema , walimtoroka , wakimshutumu mtu huyo kwa jina 'JZ  kwa kushindwa kuwasaidia watu maskini. Akiwa rais alifanikiwa kuwavutia wakosoaji wake wengi na wanaharakati wakati alipotangaza mabadiliko ya sera ya misaada mwezi Disemba 2010 - hatua hiyo imesaidia kusambaza dawa za kuzuia virusi vya HIV.. Afrika Kusini inakadiria watu milioni tano wanaoishi na HIV zaidi ya taifa lolote lile. Mwandani wake wa zamani bwana Malema, pamoja na wanachama wenzake wa chama cha Economic Freedom Fighters (EFF) walikuwa chini ya majaribio ya kumpindua . Na baada ya mkewe wa zamani Nkosazana Dlamini-Zuma - kushindwa kumrithi kama kiongozi wa ANC , na hivyobasi kupoteza kwa Cyril Ramaphosa  mwezi Disemba 2017 walihisi kumuondoa. Miswada tisa  ya kutokuwa na Imani naye iliwasilishwa siku kadhaa kabla ya Rais Zuma kutaka kutoa hotuba kwa taifa  mwezi Februari 2018. Wakati huohuo, bwana Ramaphosa - aliye maarufu kufuata nyayo za Zuma - na maafisa wakuu wa chama walikuwa wakikutana wakiandaa kumuondoa madarakani bwana Zuma na kuondoa madai ya ufisadi  ambayo yalikuwa yakikikabili chama hicho kabla ya uchaguzi wa 2019. Mwishowe , kile ambacho raia wengi wa Afrika Kusini walikuwa wakitaka kwa miaka mingi hatimaye kilifanyika - alijiondoa kama rais.	https://www.bbc.com/swahili/habari-57751140
religion	Msikiti wa Al-Aqsa: Fahamu umuhimu wa eneo hili la ibada linalogombaniwa na Waislamu na Wayahudi Jerusalem	Mataifa mbalimbali duniani yanatoa matamko ya kuwataka Waisraeli na Wapalestina kuwa watulivu baada ya siku kadhaa za vurumai ambazo zimesababisha vifo na watu kujeruhiwa. Marekani, Uingereza na Umoja wa Ulaya ni baadhi ya wadu kutoka jumuiya ya kimataifa ambao wametaka pande hizo mbili kinzani kusitisha mapambano kwa haraka iwezekanavyo. Vurugu hizo ambazo zimechipukia katika mji mtakatifu wa Jerusalem mpaka sasa zimesababisha vifo vya Wapalestina 22 wakiwemo watoto katika ukanda wa Gaza, maafisa wa Palestina wamethibitisha. Ghasia zilizoanza kwa makabiliano baina ya waandamanaji wa Kipalestina na maafisa wa usalama wa Israeli katika msikiti wa Aqsa uliopo Jerusalemu zilichukua mkondo mpya jana Jumatatu baada ya wanamgambo wa Kipalestina kufyatua roketi kuelekea Jerusalemu. Jeshi la Israeli likajibu mapigo kwa kufanya mashambulio kutoka angani kwa kuwalenga wapiganaji wa kundi la Hamas huko Gaza. Jeshi hilo linasema limewaua walau wapiganaji 15 wa Hamas. Kufikia sasa takriban Wapalestina 300  na maafisa sita wa Israel wamejeruhiwa katika ghasia mjini Jerusalem, kulingana na madaktari wa Palestina na polisi wa Israel. Msikiti wa Al-Aqsa , mmoja wa maeneo matakatifu ya Waislamu ni tofauti na misikiti mingine. Hizi hapa sababu tatu kuhusu umuhimu wa msikiti huo na mji wa Jerusalem kwa jumla. Al-Aqsa ni jina la msikiti uliopo katika ardhi yenye ekari 35 na hufahamika na Waislamu kama al-Haram al-Sharif, huku Wayahusi wakiuita Hekalu. Msikiti huo usio wa kawaida  upo mjini Jerusalem na ni eneo ambalo limeorodheshwa miongoni mwa turathi za kitaifa na shirika la Umoja wa Mataifa kuhusu utamaduni  UNESCO. Eneo la msikiti huo ndilo lenye utata zaidi duniani tangu 1967 wakati Israel ilipokalia eneo la mashariki mwa Jerusalem ikiwemo eneo la zamani la mji huo. Mgogoro huo ulianza zama za kale kabla ya kuzaliwa kwa taifa la Israel. Mwaka 1947, Umoja wa Mataifa ulianzisha mpango wa kuitenga Palestina , wakati huo ikiwa chini ya utawala wa Uingereza, iwe majimbo mawili: Moja la Wayahudi  hususan kutoka bara Ulaya na jingine la Wapalestina. Jimbo hilo la Wayahudi lilipatiwa asilimia 55 ya ardhi huku asilimia ikipatiwa Wapalestina 45 . Jerusalem inayomiliki eneo la msikiti Aqsa  linalimikiwa na jamii ya kimataifa chini ya usimamizi wa UN . Ilipewa hadhi maalum kutokana na umuhimu wake kwa dini tatu. Vita vya kwanza kati ya Waarabu na Waisraeli vilizuka 1948 baada ya Israel kutangaza taifa lake , likinyakua asilimia 78 la ardhi ya Wapalestina, huku maeneo yaliosalia ya West Bank , Jerusalem mashariki  na ukanda wa Gaza yakidhibitiwa na Misri na Jordan. Unyakuzi wa Israel katika ardhi ya Wapelestina uliendelea 1967, baada ya vita vya pili vya Arab-Israel  ambavyo vilisababisha Israel kukalia eneo la mashriki mwa Jerusalem, kabla ya kuunyakua mji wa Jerusalem, ikiwemo ule wa zamani na al-Aqsa. Mwaka 1980, Israel ilipitisha sheria ikitangaza kuuteka mji wa Jerusalem kinyume na sheria ya kimataifa. Hadi kufikia leo, hakuna taifa linalotambua Jerusalem kuwa mji mkuu wa Israel, isipokuwa Marekani chini ya uongozi wa Donald Trump ambaye alihamisha ubalozi wake hadi katika mji huo. Wapalestina 400,000 wanaoishi Jerusalem wana haki kuishi lakini hawatambuliwa kama wananchi. Tangu 1967, Israel imekuwa ikiwafurusha Wapalestina kwenda Jerusalem kwa kuwaekea masharti magumu. Israel imejenga nyumba mjini Jerusalem ambazo ni nyumbani kwa Wayahudi 200,000. Kwa Waislamu , msikiti wa al-Aqsa uliopo mjini Jerusalem ndio eneo la tatu kwa utakatifu. Msikiti wa Al Aqsa ndio uliokuwa ukitumiwa kama qibla{Eneo ambalo Waislamu hutazama wanaposali}  kwanza kabla ya kibla kwenda Mecca. Ukarabati wa jengo hilo uliofanyika katika karne ya 7 ,  unaaminika na Waislamu kuwa eneo ambalo Mtume Muhammad alipaa mbinguni. Wayahudi wanaamini kwamba jengo hilo takatifu , mara ya kwanza lilikuwa hekalu lao, lakini sheria ya Kiyahudi inapinga kuingia na kuomba kwa kuwa ni eneo takatifu sana. Ukuta ulioko magharibi mwa msikiti huo unajulikana na Wayahudi kama ukuta wa maombolezo, unaodaiwa kuwa ukuta uliosalia wa hekalu hilo la Wayahudi. Lakini Waislamu wanaamini kwamba ukuta huo ni ukuta wa Al- Burqa, eneo ambalo mtume Muhammed alifunga al- Buraq wakati alipopaa mbinguni ili kuongea na Mungu. Ni mwaka 2017 wakati rais Donald Trump wa Marekani alipotangaza kwamba atatambua Jerusalem kuwa mji mkuu wa Israel hatua ambayo ilipingwa na mataifa mengi ya Kiislamu. Mwaka 1967, Jordan na Israel zilikubaliana kwamba Waislamu watadhibiti eneo la ndani la ndani msikiti huo na ukarabati wake , huku Israel ikidhibiti usalama wa nje wa al-Aqsa. Wasio Waislamu huruhusiwa kutembelea eneo hilo kwa saa kadhaa lakini hawaruhusiwi kufanya ibada ndani yake. Lakini mashirika yanayopigania eneo hilo kuwa hekalu la Wayahudi , kama vile hekalu la Mount faithful na lile la hekalu la Institute, wamekuwa wakishinikiza serikali ya Israel  kuwaruhusu Wayahudi kuingia katika jumba hilo na wanataka hekalu la tatu kujengwa katika eneo hilo. Mwaka 2000, waziri mkuu Ariel Sharon aliingia  katika eneo la msikiti huo  na maafisa 1000 wa polisi. Kuingia kwa Sharon kulisababisha vifo vya zaidi ya Wapalestina 3000 na Waisraeli 1000. Israel imeweka vikwazo kadhaa karibu la lango la msikiti wa al-Aqsa , ikiwemo ukuta uliowekwa  mwaka 2000, unaowazuia Wapalestina kutoka West bank kuingia. Kati ya Wapalestina milioni 3 katika eneo la West Bank ni wale walio zaidi ya umri wa miaka 40 wanaoruhusiwa  kuingia Jerusalem siku ya Ijumaa huku wengine wakipatiwa sharti la kuwasilisha ombi la kibali kutoka kwa mamlaka ya Israel.	https://www.bbc.com/swahili/habari-57061294
politics	Rishi Sunak: Je, kiongozi mpya wa Uingereza atafanya nini kama Waziri Mkuu?	"Rishi Sunak anatazamiwa kuwa waziri mkuu ajaye wa Uingereza, baada ya kushinda kinyang'anyiro cha kuchukua nafasi ya Liz Truss kama kiongozi wa Chama cha Conservative. Kansela huyo wa zamani hakutoa ahadi zozote za sera wakati wa kinyanganyiro hicho kilichochukua siku nne  au kutoa hotuba au mahojiano yoyote na vyombo vya habari. Inamaanisha kuwa harakati zake ambazo hazikufanikiwa dhidi ya Bi Truss kuchukua nafasi ya Boris Johnson msimu wa joto zinasalia kuwa kielelezo bora cha sera zake. Lakini baada ya Bi Truss kukumbwa na msukosuko wa kuhudumu kama waziri mkuu wa wiki sita, maswali makubwa yamesalia kuhusu mipango yake ya siku zijazo. Wakati wa kinyang'anyiro cha uongozi katika majira ya kiangazi, Bw Sunak alipuuzilia mbali mipango ya Bi Truss ya kupunguzwa kwa ushuru papo hapo kama uchumi wa ""simulizi"" ambao ungeongeza mfumuko wa bei. Alionya kuwa mipango yake ilihatarisha gharama kubwa za kukopa za serikali - onyo ambalo liliibuka tena baada ya msukosuko wa kifedha kufuatia bajeti ndogo ya Septemba . Ingawa alisema alitaka kuona kupunguzwa kwa kodi kwa muda mrefu, alisema kuweka mfumuko wa bei chini ya udhibiti lazima iwe kipaumbele. Akiwa Chansela aliinua bima ya kitaifa hadi asilimia 1.25, sera ambayo aliitetea katika kampeni yake yote kama muhimu katika kufadhili matumizi yasekta ya  Afya. Kufuatia bajeti ndogo ya Bi Truss, kiwango hicho cha juu kinatarajiwa kupunguzwa kufikia tarehe sita Novemba . Bwana Sunak hajasema iwapo punguzo hilo litaenedelea. Pia alisema kwamba ataongeza kodi ya ushirikisho kutoka asilimia kumi na tisa hadi asilimia 2 Aprili ijayo , sera ambayo atatendelea kuitekeleza baada ya bi Truss kwenda kinyume na ahadi yake ya kufutilia mbali nyongeza hiyo. Sekta moja ambayo alijitolea kupunguza , hatahivyo ni kodi  - akiahidi kupunguza kiwango cha chini  kwa asilimia nne kabla ya mwisho wa bungee lijalo. Hii inashirikisha asilimia moja ya punguzo mnamo mwezi Aprili , punguzo ambalo bi Truss aliliwasilisha  kwa mwaka mmoja kabla ya ahadi hiyo kupotea wakati wa bajeti yake ndogo. Jinsi bora ya kulinda kila nyumba  na biashara dhidi ya gharama ya juu ya nishati pia ilitawala wiki za mwisho za kinyanganyiro cha uongozi huo. Bwana Sunak alisema kwamba atafutilia mbali VAT katika malipo ya nishati kwa mwaka mmoja, sera ambayo aliipinga alipokuwa Chansela . Pia alisema kwamba atatumia mabilioni ye fedha kuwapatia afueni makundi yasiojiweza. Hatahivyo, bi Truss hadi wakati huo ameweka mfumo kukabilia ghrama ya nishati katika kila nyumba na biashara , sera aliotabiri itagharimu £10bn kila mwezi. Mfumo huo ulitarajiwa kutekelezwa kwa miaka miwili – lakini kwasababu ya mabadiliko katika bajeti hiyo ndogo utalazimika kuangaziwa upya mwezi Aprili mwaka ujao. Iwapo atauongeza mradi huo ama kuubadilisha wote , ni mojawapo ya maamuzi makubwa yanayomkabili bwana Sunak  akiwa Waziri Mkuu. Katika majira ya joto, hakumfuata bi Truss katika kuondoa mgao wa nishati wakati wa majira ya baridi  ikiwa ni katika mpango wa kuhifadhi mgao huo. Kama mtangulizi wake , hatahivyo, alisema kwamba atapinga kuwekwa kwa paneli za jua katika mashamba, na kuunga mkono matumizi ya gesi pale inapohitajika na wakaazi. Pia alisema kwamba amejitolea kuhkikisha kwamba Uingereza haizalishi gesi chafu kufikia 2050 Sera ya Afya  haikuwa katika kinyanganyiro wakati wa kampeni za majira ya joto,  lakini hatahivyo bwana Sunak alitoa ahadi muhimu. Waziri mkuu mpaya aliahidi kuondoa mud awa mwaka mmoja wa kusubiri kufikia Septemba 2024 ili kuhakikisha kuwa idadi ya watu wanaosubiri tiba ya dharura kushuka kufikia mwaka ujao. Aliahidi kufanya hivyo kwa kupiga jeki idadi ya vituo vya kutambua maradhi  nje ya hospitali ikiwemo kukodi maduka yasiotumika katika barabara kuu. Kwa lengo la kupunguza uchafu, pia aliahidi kwamba atawapiga watu faini ya hadi £10kwa kukosa kuonana na daktari. Pia aliahidi kuboresha kandarasi za madaktari wa meno na kudhibiti bajeti ya £3bn  waliowekewa. Mashindano hayo ya majira ya kiangazi pia yalishuhudia Bw Sunak akitoa ahadi kadhaa kuhusu uhamiaji, ikiwa ni pamoja na kuweka mpango tata wa Uingereza kupeleka baadhi ya waomba hifadhi nchini Rwanda. Pia aliahidi kuweka kikomo cha mwaka kwa idadi ya wakimbizi ambao Uingereza inawakubali, kuimarisha vigezo vya kufuzu kwa hifadhi, na kunyima misaada kutoka kwa nchi ambazo hazitachukua marejesho ya wahamiaji. Tofauti na Bi Truss, hakuahidi kuongeza matumizi ya ulinzi hadi 3% ya mapato ya kitaifa ifikapo 2030 - badala yake alisema anataka lengo la sasa la 2% kuonekana kama sakafu. Kuhusu Brexit, eneo lingine muhimu, Bw Sunak alisema alitaka ""kurekebisha"" matatizo ya kibiashara yaliyoundwa na Itifaki ya Ireland Kaskazini, na kurekebisha sheria zote za EU ambazo bado ziko kwenye kitabu cha sheria cha Uingereza kufikia uchaguzi mkuu ujao."	https://www.bbc.com/swahili/articles/c0vlxgyer5xo
sports	T﻿etezi za soka ulaya Jumatano 07.09.2022	Wolves itaelekeza nguvu zake kumnasa mshambuliaji wa zamani wa England Andy Carroll, 33, ambaye yuko huru kama watashindwa kumsajili Diego Costa. (Telegraph - subscription required) Manchester United na Chelsea zitaendelea kufuatilia mustakabali wa kiungo wa Uholanzi Frenkie de Jong, 25, pale Barcelona kabla ya kujaribu kumnasa mwezi Januari. (Caught Offsice) Kiungo wa Brazil  Douglas Luiz, 24, anajiandaa kuondoka Aston Villa kama mchezaji huru mwishoni mwa msimu. (UOL - in Portuguese) Arsenal haitarudi kutaka kumsajili nyota wa Manchester City Luiz hapo mwezi Januari. (Teamtalk) Winga wa Southampton English Nathan Redmond, 28, anatarajiwa kujiunga na Besiktas ya Uturuki kwa mkataba wa mwaka mmoja. (Fabrizio Romano) Kipa wa Chelsea na Senegal Edouard Mendy, 30, amekataa ofa ya kwanza ya kusaini mkataba mpya kwa sababu ya mshahara mdogo uliowekwa ambao ni mdogo kuliko anaopata mlinda mlango namba mbili wa timu hiyo Kepa Arrizabalaga. (Standard) Mkurugenzi wa michezo wa Bayern Munich Hasan Salihamidzic amepuuzilia mbali tetesi zinazoihusisha klabu hiyo na mshambuliaji wa Tottenham na England Harry Kane, 29. (talkSPORT) Mshambuliaji wa Ajax mholanzi Brian Brobbey, 20, anasema alitafutwa na kocha Erik ten Hag ili ajiunge na Manchester United msimu huu. (ESPN.nl via Voetbal Primeur - in Dutch Kiungo wa Brighton na Colombia Steven Alzate, 23, yuko kwenye mazungumzo na Standard Liege ya kujiunga nayo kwa mkopo wa mpaka mwisho wa msimu. (Telegraph) Roma inataka kumoa mkataba mpya kiungo mejeruhi wa Italia Nicolo Zaniolo, 23. (Calciomercato - in Italian)	https://www.bbc.com/swahili/articles/c9x15njk0jjo
technology	Washawishi walemavu wanaoacha historia kwenye mitandao	"""Lazima ufanye kazi kwa bidi ili kuwa wewe uanetaka kuwa mkweli  na kuamini nembo unayoinadi."" Maneno ya ushauri kutoka kwa mshawishi mwenye ulemavu mwenye umri wa miaka 32  Tess Daly kutoka  Sheffield, ambaye hutumia wafuasi wake zaidi ya  200,000-kwenye mtandao wa kijamii wa Instagram kunadi  mafunzo yake ya vipodozi na pia nembo za urembo. Tess ambaye ni mlemavu anatumia kiti cha umeme, na ambaye ana ulemavu wa uti wa mgongo, amefanya kazi kama afisa masoko katika mitandao ya kijamii akinadi bidhaa za makampuni utrembo  kama  Boohoo  Pretty Little Thing,  pamoja nembo nyingine za vipodozi. Anafurahia neno ""mshawishi wa mitandao ya kijamii "", lakini anasema anatamani kungekuwa na watu wengi  kama yeye wakati alipokuwa akikua. ""Watu wengi sana wenye ulemavu wameniambia kuwa nimewapa ujasiri wa kujiamini, sio tu kwa kuukubali ulemavu wao, lakini pia kuweza kujipodoa wenyewe,""anasema. Tess ni mmoja washawishi walemavu ambao idadi yao inaendelea kuongezeka wanaofanya kazi katika kampuni ya  Martyn Sibley  na shirika lake la masoko ya kimtandao linalofahamika kama Purple Goat, ambalo lilizinduliwa mwanzoni mwa maagizo ya kukaa nyumbani (lockdown) mwaka jana. Tess Daly anasema anapenda neno  ""mshawishi wa mitandao ya kijamii"", licha ya kuwa wa aina yake Martyn, ambaye alizaliwa na ulemavu, alianza shirika lake kama sehemu ya mpango wake wa kujumuisha dunia nzima ""Ninaamini kwa kusaidia biashara kubwa kupata faida zaidi kupitia wanunuzi wenye ulemavu kupitia walemavu wenye ushawishi, tutaweza kujumuisha watu wote haraka,"" alisema. ""Kwa njia hii kila mtu ananufaika ."" Purple Goat imefanya kazi na watu wenye ushawishi zaidi ya 75 hadi sasa, lakini Martyn yuko makini kusema kuwa kuwa sio shirika la vipaji ambalo lina watu binafsi liliowapanga kufanya kazi nao. ""Tunafanya kazi kwa ajili ya wateja na kutafuta washawishi wanaofaa kwa kila anaeleza. Takriban watu milioni 14.1 nchini Uingereza wana aina fulani ya ulemavu, na  idadi hiyo ya watu inakuwa ni kubwa inapokuja katika soko la biashara. Hii ilikuwa ni sababu kubwa iliyomfanya Martyn afungue kampuni ya Purple Goat. Anadhani kuwa dunia ya masoko na utangazaji wa biashara sasa inatambua zaidi jamii, na iko tayari  kwa mabadiliko. "" Ninaamini kuwa  kwa sehemu ni njia ya maoni ya umma ambayo yameboreshwa kuhusiana na ujumuishwaji wa watu mbali mbali  ,"" anasema. ""Nembo zimekuwa na hofu ya kufany amakosa katika kuwazungumzia walemavu, lakini sasa wanahofu ya kuitwa kwa kutofanya chochote."" Tess ameshuhudia kuongezeka kwa idadi ya watu wenye ulemavu kuajiriwa na kuwa maarufu katika mitandao ya kijamii . Hadi mwaka jana, lilikuwa ni jambo alilofanya kama kazi ya ziada, lakini kufikia mwishoni mwa mwaka 2020, alichukua jukumu kamili la kuwa mshawishi katika mitandao ya kijamii  na sasa nafanya kazi na wakala kumpunguzia kazi nyingi. Haikuwa rahisi kama watu wanavyoweza kufikiria, anasema. ""Huwezi tu kuamka siku moja na kuamua unataka kuwa mshawishi wa mitandao ya kijamii ."" 'Kudai kuonekana' Mwaka jana  nembo ya viatu vya thamani ya mjini London-  Kurt Geiger  ilianza kufanya kazi na mwanamitindo na mshawishi mlemavu  ambaye hana baadhi ya viungo wa  Ireland Kaskazini   Bernadette Hagans. Mtendaji mkuu wa kampuni, Neil Clifford, anafikiria kwamba kuongezeka kwa washawishi walemavu kumetokana na mabadiliko ya umma. ""Maendeleo ya mitandao ya kijamii yamefanya wale ambao awali walikuwa hawawakilishwi machoni mwa umma kupaza sauti na kwa na sasa hivi ndio wanataka kuonekana hasa,"" alisema. Kujitokeza kwa makampuni makubwa makubwa na kuonesha kuunga mkono hatua hii, ni jambo ambalo wanahisi kuwa jukumu lao ili kuepuka ukosaji, amesema. Ameongeza kuwa: ""Washawishi walemavu wanahitaji kuwa na uhusiano na kile wanachokihamasisha ili kuwa na maana. Kuwa na msemaji mwenye ulemavu pia kunaongeza kiwango cha uaminifu katika kampuni."" Caroline Casey ni muasisi wa kampuni ya Valuable 500, ambayo kote duniani inahamasisha makampuni kupigania mahitaji ya watu walemavu katika kiwango cha bodi. Bernadette Hagans, aliyefanyakazi na Kurt Geiger, pamoja na Ellie Goldstein, mwanamitindo aliyezaliwa na tatizo la kasoro katika vinasaba yaani 'Down syndrome', mwaka jana picha yake ilikuwa iliyopendwa zaidi katika mtandao wa Instagram wa kampuni ya vipodozi ya Gucci. Laura anasema wameshuhudia ongezeko la makampuni makubwa makubwa yanayotumia washawishi walemavu kufikia walengwa mbalimbali katika biashara zao."	https://www.bbc.com/swahili/habari-56211192
sports	Tetesi za Soka Ulaya Ijumaa 01.04.2022: Rudiger, Ronaldo, Tielemans, Luiz, Vestergaard, Dest, Spence, Garner	Barcelona imepeleka  dau ili kutumia faida ya vikwazo ilivyowekewa Chelsea kwa kujaribu kuwasajili mabeki wake watatu waliowahi kushinda kombe la ligi ya mabingwa Ulaya Mjerumani Antonio Rudiger, 29, Mhispania Cesar Azpilicueta, 32, na Mdenmark Andreas Christensen, 25. (Telegraph - subscription required) Manchester United inatarajia mshambuliaji wake mreno Cristiano Ronaldo, 37, ataondoka klabuni hapo mwishoni mwa msimu, akiwa ametumia nusu tu ya miaka miwili ya mkataba wake. (Football Insider) Leicester City ina matumaini ya kumshawishi kiungo wa Ubelgiji Youri Tielemans, 24, kusaini mkataba mpya, licha ya kusakwa na vilabu vya Manchester United Arsenal. (Team Talk) Kiungo Mbrazil Douglas Luiz, 23, anaweza kuondoka Aston Villa msimu huu, huku Meneja wa timu hiyo Steven Gerrard akiipa kipaumbele kikubwa nafasi ya kiungo mkabaji kwenye usajili wa msimu ujao. (Mail) Everton inajiandaa kumsajili mlinzi wa kati wa Leicester City kutoka Denmark Jannik Vestergaard, 29. (Football Insider) Beki ya kupanda ya Middlesbrough Djed Spence, anayecheza kwa mkopo Nottingham Forest, anataka kuhamia ligi kuu- huku Arsenal na Tottenham zikuhusishwa na uhamisho wake wa gharama ya £20m mwishoni mwa msimu.  Manchester United pia inamtaka mchezaji huyo wa kimataifa wa England chini ya miaka-21. (Mirror) Leeds United wanamtaka mlinzi wa pembeni wa Barcelona na Marekani Sergino Dest, 21. (Team Talk) Nottingham Forest inataka kubadili mkopo wa kiungo muingereza James Garner, 21 kutoka Manchester United kuwa usajili wa kudumu mwishoni mwa msimu, lakini hilo litategemea kama watafanikiwa kupanda daraja kucheza ligi kuu England. (Football Transfers) RB Leipzig wanajiandaa kufanya mazungumzo ya mkataba mpya na kiungo mfaransa Christopher Nkunku, 24, msimu huu, lakini watasikilia madau yakayovuka au kufikia  £63.3m. Manchester United, Liverpool, Paris St-Germain, Real Madrid, Manchester City, Arsenal na Bayern Munich zote zinafuatilia hali ya mambo kwa karibu. (ESPN) Tottenham imepeleka dau la £2m kwa ajili ya mlinzi wa kati wa Oxford United Luke McNally, 22. (Football Insider) Liverpool inajiandaa kumsajili winga wa kimataifa wa Scotland Ben Doak,16 kutoka Celtic kwa ada ya £600,000. (Goal)	https://www.bbc.com/swahili/60950545
technology	Jambo ambalo linaweza kuleta mgawanyiko: Mtengezaji mabomu aliyebadilika na kuwa mtafutaji amani	"""Ni mtaalamu wa kutengeneza mabomu. Naweza kutengeneza mabomu kwa dakika tano tu."" Ali Fauzi alikuwa mshirika mkuu wa kundi la wanamgambo la Jemaah Islamiyah, kundi la wanamgambo lenye kuhusishwa na al-Qaeda, ambalo lilitekeleza shambulio la 2002 huko Bali na kusababisha mauaji ya watu 200. ""Kaka zangu walitekeleza shambulio la bomu la Bali. Lilikuwa shambulio kubwa katika eneo la kisiwa la kitalii."" Kundi hilo liliendelea kutekeleza mashambilizi ya bomu katika sehemu zingine nchini Indonesia. Yalikuwa mashambulio mabaya katika hoteli kubwa kubwa na balozi wa nchi za Magharibi. Kijiji cha Tenggulun huko Lamongan, Mashariki mwa Java lilikuwa ndo kama ngome ya kundi hilo. Kzi ya Ali Fauzi sasa hivi ni tofauti kabisa. Anasaidia waliokuwa wanamgambo wa jihadi kuachana na maisha ya kutekeleza ghasia na kusitisha usajili wa wanamgambo wapya wanaotaka kujiunga na makundi mengine ya wanamgambo Kusini Mashariki mwa Asia. ""Ukweli ni kwamba ni rahisi kusajili watu kujiunga na makundi ya kigaidi,"" anasema. ""Wanachohitajika kufanya ni kuchochea tu na watu wengi zaidi watajiunga nao. Lakini mchakato mzima wa kuwa mwenye msimamo mkali ni suala linalofanyika hatua kwa hatua."" Na kazi yake mpya imekuwa ni yenye gharama kubwa kwake. ""Vitisho dhidi yangu ni vingi, sio tu vitisho vya maneno lakini pia vitisho vya kuuawa. Lakini kiuhakika, siogopi kwasababu ninajua kile ninachofanya ni sahihi. Niko tayari na nimejitayarisha kufa nikiwa ninafanya kazi yangu hii."" Kulikuwa na video za vita vya nchi za nje - nchini Afghanistan, Bosnia na katika maeneo ya Palestina, zikitazamwa kupitia simu za mkononi katika kijiji chao cha Java chenye utulivu - jambo ambalo lilimpa hamasa Ali Fauzi na kaka zake kujiunga na makundi ya wanamgambo. ""Tuliona video za mashambulio mabaya zaidi dhidi ya raia. Nilitaka kutekeleza mashambulio ya jihadi kulinda Waislamu dhidi ya wanaowatesa. Kwasababu nilikuwa kijana ambaye bado damu inakwenda mbio, nilitaka sana kupigana."" Huku kaka zake wakiwa wameenda kupigana katika eneo la mujahideen, nchini Afghanistan, Ali Fauzi alikuwa karibu na nyumbani  na kujiunga na kundi la wanamgambo wa Kiislamu katika eneo la nyumbani ambalo makazi yake ni kusini mwa Ufilipino. ""Nilitaka sana kufa. Kila wakati nilikuwa nafikiria tu kuhusu kifo changu,"" anasema. ""Niliamini kwamba ikiwa nitakufa vitani, nitaenda moja kwa moja kwenye pepo na kuwa miongoni mwa malaika. Hilo ndio ambalo kila wakati tulikuwa tunaarifiwa na washauri wetu kila siku."" Pale kaka zake waliporejea kutoka Afghanistan, wakaanza kutekeleza kile walichojifunza huko. Oktoba 2002, waliokuwa miongoni mwa kundi lililolipua mabomu mawili kulenga vilabu vya usiku eneo la Kuta huko Bali, kisiwa ambacho ni maarufu kwa watalii wa kigeni. ""Niliona kwenye televisheni na kushutuka baada ya kuona miili ya watu waliokufa,"" anasema Ali Fauzi. "" Moja kwa moja mamlaka ikatugundua na kutukamata."" Kaka zake wawili, Ali Ghufron na Amrozi, walihukumiwa kifo wakauawa huku wa tatu, Ali Imron, akihukumiwa kifungo cha maisha. Ali Fauzi, ambaye anasisitiza kwamba hakushiriki shambulio la bomu la Bali alifungwa gerezani kwa miaka mitatu baada ya kupatikana na makosa mengine yenye kuhusishwa na ugaidi. Hapo ndipo maisha yake yalipochukuwa mkondo mpya. ""Polisi walinichukulia kwa upendo. Ikiwa wangenitesa, pengine hata vizazi saba baada ya mimi vingekuwa bado vinapiga vita serikali ya Indonesia,"" anasema. ""Nilichukia polisi, tuliwachukulia kama shetani. Hilo ndilo tulilofundishwa. Lakini ukweli ulikuwa tofauti kabisa. Na hapo ndipo mtazamo wangu juu yao ulipobadilika."" Pia alikutana na waathirika wa mashambulio ya bomu yaliotekelezwa na kundi lake. ""Nililia sana. Moyo wangu uliguswa na kuuma vibaya, baada ya kuona athari zilizotokana na mashambulio tuliyotekeleza. Na hilo ndilo lililonifanya hasa kutaka kubadilika kutoka kuwa ajenti wa vita hadi shujaa wa amani."" Wakati adhana inaposikika jioni kwa ajili ya sala katika kijiji cha Tenggulun, mikeka inafunguliwa katika eneo la mraba pembeni mwa msikiti mkuu kijijini humo. Uko karibu tu na ofisi ya Amani, wakfu wa Ali Fauzi aliouanzisha mwaka 2016 ili kusihi watu kuchana na misimamo mikali. Sala hata ya usiku huu inaendeshwa na waathirika wawili wa shambulio la bomu, mgeni wa heshima katika kijiji hicho ambacho wakati fulani kilikuwa kambi ya wanamgamo waliotekeleza mashambulio yaliyoharibu maisha ya watu. ""Mara nyingi huwa naleta waathirika wa mashambulio katika jamii hii,"" Ali Fauzi anasema, ""kwasababu kukutana nao ndio jambo ambalo lilikabiliana na ubinafsi wangu."" Katika skrini, video inaonesha matokeo ya mashambulio ya bomu nchini Indonesia. Ni mkutano usio wa kawaida. Miongoni mwa waliohudhuria ni polisi waliokamata watu katika jamii pamoja na wale ambao wamekuwa jela kwa mashtaka ya ugaidi. Wanasikiliza waathirika wa shambulizi la bomu wakizungumza, machozi yakiwatiririka kuhusu machungu ambayo wamepitia. Miongoni mwa hadhira ni Zulia Mahendra, 33. Alikuwa kijana wakati baba yake, Amrozi, alipokamatwa, na kuhukumiwa kifungo cha maisha na baadae akanyongwa kwa shambulio la Bali. Amrozi alikuwa amepewa jina la ""muuaji anayetabasamu"" na vyombo vya habari kwasababu hakuonesha kujutia alichofanya. Wakati wa kesi yake alikuwa ni mwenye kutabasamu na hakuonesha kubabaishwa na kifo. Kipindi cha kuunganisha watu katika dunia yenye migaanyiko. Baada ya mkutano, Mahendra anakutana na kusalimia waathirika wawili wa bomu. Wanakumbatiana na kushikana mikono na kusema samahani mara kwa mara. ""Ninataka kuomba msamaha, sio kwasababu nimekosea. Lakini alikuwa baba yangu na hawa ni wale walioathirika kwa matendo ya familia yangu. Ninajukumu la kusema samahani, kwa niaba ya baba yangu."" Vilevile Mahendra, pia naye amepitia kipindi cha mabadiliko. ""Baba yangu alipouawa, Nilitaka sana kulipiza kisasi. Pia mimi nilitaka kujifunza namna ya kutengeneza mabomu,"" anasema. ""Lakini kadiri muda unavokwenda na mwongozo kutoka kwa wajomba zangu - Ali Fauzi na Ali Imron - walinifanya nitambue kwamba lilikuwa jambo baya kufanya. Na nikaungana nao kwenye mradi wao wa kusaidia magaidi wengine kubadilika."" ""Vile nilivyobadilika na kuwa huyu niliye leo hii, ni safari ndefu kweli,"" anasema Mahendra. ""Lakini ilifikia wakati nikaelewa kwamba jihadi sio kuua watu au kupigana, kunaweza kumaanisha kufanya kazi kwa bidii kwa ajili ya familia yako."" Usiku mmoja, Mahendra anasema, alikuwa anamuangalia mtoto wake aliyelala huku akibubujikwa na machozi na kuanza kufikiria kuhusu baba yake. ""Sikutaka mwanangu apitia yale niliyopitia. Ikiwa ningeendeleza yale ya baba yangu, mwanangu pia nae angekosa mlezi, nilijua kwamba jihadi sahihi nikuwatunza wao - kuwalinda."" Lakini anasema kwamba ana rafiki ambao wamejiunga na makundi ya jihadi nchini Indonesia ambayo yanasemekana kuwa na uhusiano na kundi la Islamic State. ""Kuna sababu nyingi zinazochangia mtu kujiunga na makundi kama hayo - hali yao kiuchumi, kutokuwa na cha kufanya...  kile wanachofunzwa na yule anayewashawishi."" Ali Fauzi anagonga mlango wa gereza la Lamongan. Hili so eneo geni kwake, kwasababu amekuwa akija mara nyingi tu kukutana na watu wa familia yake ambao wamefungwa gerezani lakini pia kushirikiana na wafungwa wapya na kujaribu kubadilisha maisha yao. ""Kazi yangu ya kubadilisha wale wenye msimamo mkali hakutegemei nadharia. Ni kutokana na tajriba niliopata maishani. Nilikuwa mpiganaji na gaidi, kwahiyo ninakuja gerezani kama rafiki."" Lakini anakumbana na upinzani na wengine wanamchukulia kama msaliti kwa kushirikiana na polisi. ""Wanasema kwamba mimi ni zaidi ya kafir [asiyeamini] kuliko hata polisi au walinzi wa gerezani. Mara nyingi huwa ninatukanwa mitandaoni na kupokea simu za kutishia maisha yangu. Lakini ni sawa. Hayo yote ninaweza kumudu,"" anasema huku akiwa anatabasamu. ""Kati ya watu 98 ambao tumefanyakazi pamoja tangu 2016, wawili wameachiliwa na kurejea moja kwa moja katika makundi ya wanamgambo."" ""Kuachana na suala zima la msimamo mkali sio rahisi kwasababu unakabiliana na watu wenye hisia na namna yao ya kufikiria ni lazima uwape kile stahiki. Na wakati mwengine huwa hatuelewi."" Ile mwengine huwa wanaelewa. Sumarno, anasema, ni moja ya simulizi zilizofanikiwa. Ananipeleka katika uwanja ulio kama jangwa, kandokando ya barabara nje ya kijiji. Ni hapa ndipo Sumarno aliposema ameficha silaha za kundi la Jemaah Islamiyah, baada ya shambulio la Bali. Baada ya kuhukumiwa kifungo cha miaka mitatu gerezani, Ali Fauzi alimsaidia Sumarno kuanzisha biashara ndogo - kampuni moja ya usafiri inayoendesha safari za kwenda kuhiji Mecca. ""Sasa ninataka kurejesha shukrani kwa jamii,"" anasema Sumarno. ""Akiwa na kampuni yake ya usafiri, Ni matumaini yangu kwamba ninaweza kuachana na maisha ya ghasia."" Akiwa ameketi kwenye ofisi yake eneo la Paciran, dakika 20 kutoka kijijini, anasema awali alikuwa na wasiwasi kuhusu kuwaarifu wateja wake maisha yake ya kitambo, na kuwa makini sana kutosema ametoka kijiji gani. Lakini sasa hivi anaanza safari yake na kile anachokiita simulizi ya ukombozi. ""Mimi ni binamu ya Ali Gufron na Amrozi ambao waliuawa kwa kutekeleza mashambulio ya Bali. Ninawaambia: 'Nilikuwa sehemu ya kundi lao. Lakini asante kwa Mungu nimeponywa kutokana na fikra potofu. Na sasa hivi mimi ni mwongozaji wako wa Mecca. "" ""Katika chumba kimoja upande wa msikiti uliopo kijijini, na baada ya mashindano ya shule kufanyika. Watoto wanavalia vizuri na kuanza kusoma Koran. Baadhi ya wazazi wao wamefungwa jela kwa makosa ya ugaidi. Walimu ni pamoja na mke wa Ali Fauzi, Lulu, na Zumrottin Nisa, ambaye ameolewa na Ali Imron. ""Tunawasisitizia kwamba sio kila mmoja anaamini kitu kilekile,"" anasema Lulu. ""Kwamba kuna watu katika jamii yetu ambao sio Waislamu na tunahitajika kuwaheshimu mradi hawaingilii imani yetu."" Lakini anasema bado kuna wengine ambao hawajakubaliana na mtazamo wao. ""Kuna wale wanaounga mkono na waopinga azimio letu jipya. Wale ambao bado ni wanamgambo kwasasa hawatupendi. Wanajitenga nasi,"" anasema. ""Kuna haja ya kuwa kundi moja na wenye malengo sawa lakini tulibadilika baada ya shambulio la Bali lililouwa watu wengi wasiokuwa na hatia, wengi wao wakiwa Waislamu. Kuna wale ambao bado hawajabadilika."" Mei mwaka jana, familia ya walipuaji wa kujitoa muhanga ilishambulia makanisa matatu Mashariki mwa Java. Baba yao alimfuata mtu mmoja, vijana wake wakamfuata mwengine, na mke wake na binti zake wawili, wenye umri wa 12 na 9, wakajilipua wakiwa na mtu wa watatu. Washambuliaji hao walikuwa ni wa kundi la Jamaah Ansharut Daulah (JAD) mtandao ambao unahusishwa na IS. Katika mkutano wa Amani, Lulu Fauzi alisema anashutuka kuona wanawake wakishiriki mashambulio ya mabomu kwa namna hiyo. ""Mume wangu anajitahidi kuhakikisha wafungwa waliokuwa magaidi hawarudi tena katika makundi ya ugaidi. Anajaribu kuwaleta pamoja na amefanikiwa kuwabadilisha. ""Lakini wengi bado wana msimamo mkali. Hili ni jambo ambalo hatuwezi kulimaliza kabisa,"" anasema. Wakati Ali Fauzi anaendesha gari kila mara simu yake inait Anapokea simu kutoka kwa mmoja ambaye aliachiliwa huru hivi karibuni ambaye alifungwa kwa makosa ya ugaidi. Anataka usaidizi wa kupata sehemu ya kuishi. Simu nyengine ni kutoka kwa mama mmoja ambaye kijana wake anahojiwa na  polisi. ""Watu kadhaa katika jamii y etu walienda kupigana na kundi la Islamic State nchini Syria na Iraq,"" anasema. ""Sio muda mrefu sana, mtu mmoja wa kundi la IS alikuwa anashikiliwa na polisi hapa. Kwahiyo makundi ya wanamgambo bado yapo na bado ni tishio kwa  Indonesia."" Na kwasasa hivi anakabiliana na kile anachokiita vita dhidi ya msimamo mkali na kutovumilia wengine. ""Ikiwa tutaendelea kujitahidi na kushirikisha jamii nzima, bado nina matumaini kwamba tunaweza kushinda vita hii."""	https://www.bbc.com/swahili/habari-52834438
health	Virusi vya corona: Mwanamume aliyeamini corona ni uwongo afiwa na mke	"Dereva wa teksi mjini Florida, aliyeamini madai kuwa ni uwongo hakuna corona, amempoteza mke wake katokana na  Covid-19. Brian Lee Hitchens na mke wake, Erin, walikuwa wamesoma madai mtandaoni kuwa virusi hivyo ni uwongo, uliohusishwa na teknolojia ya 5G na kwamba ugonjwa huo ni  sawa na mafua. Wanandoa hao hawakufuata muongozo wa afya au kutafuta msaada walipokuwa wagonjwa mapema mwezi Mei. Brian alipona lakini mke wake aliyekuwa na umri wa miaka 46- alizidiwa na kufariki mwezi huu kutokana na tatizo la moyo lililohusishwa na virusi. Brian alizungumza na BBC mwezi Julai kama sehemu ya uchunguzi wa athari za taarifa ghushi kuhusu virusi vya corona katika jamii. Wakati huo mke wake alikuwa hospitali kwenye mashine ya kumsaidia kupumua. Nadharia hatari Erin, Mhubiri mjini Florida, alikuwa na changamoto zingine za afya - kama pumu na matatizo ya kulala. Mume wake anasema hawakua wakifuata muongozo wa afya mwanzoni mwa janga la corona baada ya kusoma madai ya uwongo kwenye mtandao. Brian aliendelea kufanya kazi kama dereva wa taxi na kuenda kumchukulia mke wake dawa bila kuvalia barakoa wala kutokaribiana na watu. Pia hawakutafuta usaidizi mapema walipokuwa wagonjwa mwezi Mei na baadaye wote wawili walipatikana na Covid-19. Brian aliambia BBC  ""anatamani [yeye] angelitilia maanani suala hilo kuanzia mwanzo "" na kuwa na matumaini mke wake atamsamehe. ""Hivi virusi vipo na vinawaathiri watu kwa njia tofauti. Siwezi kubadilisha yaliopita. Leo naweza kuishi kwa kufanya maamuzi ya busara kwa siku zijazo,"" Brian alielezea. ""Hatateseka tena, amepumzika kwa amani. Wakati mwingine namkosa, lakini naamini yuko mahali pazuri."" Brian anasema mke wake hakuamini uwepo wa ugonjwa wa Covid-19. Badala yake, wawili hao walikuwa wakifkiria virusi hivyo ni njama, inayohusishwa na teknolojia ya 5G na kama ni ukweli upo basi ni mafua ya kawaida. Walipata taarifa hizo kupitia mtandao wa kijamii wa Facebook. ""Tulidhani serikali ilikuwa inatumia ugonjwa huo kutuhadaa,"" Brian alisema, ""ama ilikuwa njama kuhusiana na 5G."" Lakini baada ya wapenzi hao kupatikana na virusi hivyo mwezi Mei, Brian aliandika ujumbe uliozua gumzo Facebook kuelezea jinsi alivyopotoshwa na taarifa alizoona mtandaoni kuhusu virusi vya corona ""Ikiwa unataka kutoka nje tumia busara usiwe mjinga kama mimi ili usipatikane na kile kilichotufika mimi na mke wangu,"" aliandika. Mwezi Mei, waandishi wa habari wa BBC waliokuwa wakichunguza taarifa ghushi kuhusu virusi vya corona walipata madai yaliyohusishwa na uvamizi, uchomaji moto na mauaji. Madaktari na wataalamu wengine wameonya hatari inayoweza kusababishwa na madai hayo, huku taarifa za upotoshaji zikiendelea kusambaa kwa kasi mitandaoni - hasa zile zinazopinga chanjo zikidai ni njama hatari. Japo makampuni ya mitandao ya kijamii yamejaribu kukabiliana na taarifa za kupotosha kuhusu virusi vya corona, wakosoaji wanasema juhudi zaidi zinapaswa kuongezwa katika miezi ijayo. Msemaji wa Facebook ameiambia BBC: ""Haturuhusi taarifa za upotoshaji katika mtandao wetu na kati ya Aprili na Juni tumefuta zaidi ya taarifa ghushi milioni saba kuhusu Covid-19, ikiwa ni pamoja na madai ya uwongo kuhusu tiba na madai yanayoashiria kutokaribiana hakuna faida yoyote."""	https://www.bbc.com/swahili/habari-53899981
sports	T﻿etesi za Soka Ulaya Jumanne 11.10.2022	Atletico Madrid wana nia ya kumsajili mshambuliaji wa Liverpool na Brazil Roberto Firmino, 31. (Todo Fichajes - kwa Kihispania) Leicester City wanamfuatilia kiungo wa kati wa Manchester United na Uholanzi Donny van de Beek, 25. (Ekrem Konur) Mshambulizi wa Brazil Gabriel Martinelli, 21, anasema anataka kusaini mkataba mpya wa muda mrefu na Arsenal na yuko kwenye mazungumzo kuhusu kuongeza mshahara wake wa sasa wa takriban £50,000 kwa wiki. (Saa - usajili unahitajika) Liverpool hawana nia ya kuanzisha kipengele cha chaguo la kununua katika mkataba wa mkopo wa muda mrefu wa Arthur Melo kutoka Juventus. Kiungo huyo wa kati wa Brazil, 26, anahitaji kufanyiwa upasuaji kutokana na jeraha alilopata akiwa mazoezini. (CBS Sports) Brentford wanatazamia kumpa mshambuliaji Ivan Toney, 26, mkataba mpya ili kukabiliana na Manchester United, Leeds, Newcastle na West Ham wanaomwania. (Mirror) Everton wameanza mazungumzo ya awali na kiungo wa kati wa Nigeria Alex Iwobi, 26, kuhusu kandarasi mpya. (Football Insider) Kiungo wa kati wa Ufaransa N'Golo Kante, 31, anataka kusalia Chelsea licha ya kuhusishwa na Paris St-Germain. (Le10 Sport - kwa Kifaransa) Kiungo wa kati wa Chelsea na Italia Jorginho, 30, huenda akajiunga na Nou Camp kwa uhamisho wa bure msimu ujao baada ya wakala wake kuonekana Barcelona. (Tuttomercato - kwa Kiitaliano) Newcastle bado wanavutiwa na mchezaji wa Leicester na England James Maddison, 25, na mshambuliaji wa Bayer Leverkusen wa Ufaransa Moussa Diaby, 23. (i News) Middlesbrough wapo kwenye mazungumzo ya hali ya juu na Michael Carrick kuhusu kuwa meneja wa klabu hiyo. (Football Insider) Chelsea imefanya mawasiliano mapya na mkurugenzi wa zamani wa michezo wa Liverpool Michael Edwards kuhusu kujaza nafasi hiyo Stamford Bridge. (90 Minutes) Tottenham wako kwenye mazungumzo na Google kuhusu haki ya kutaja uwanja wao. (Usajili unahitajika) Romeo Beckham, mtoto wa nahodha wa zamani wa Uingereza David, anatazamiwa kucheza mechi yake ya kwanza katika soka ya Uingereza wakati timu B ya Brentford itakapomenyana na Crewe katika mechi ya kirafiki bila mashabiki siku ya Jumamosi. (Mirror) Kocha wa zamani wa Huddersfield Carlos Corberan ndiye mtangulizi wa mapema kuwa meneja wa West Bromwich Albion baada ya klabu hiyo kumfukuza Steve Bruce. (Mirror)	https://www.bbc.com/swahili/articles/cd12kzd062wo
business	Uchumi wa Ethiopia waathiriwa na mzozo wa Tigray	"Vita vya Ethiopi vya miezi 10 vimeathiri vibaya nchi hiyo huku maelfu ya watu wakiuawa na mamilioni ya wengine walioachwa bila wakihitaji msaada. Lakini hiyo sio athari pekee inayoshuhudiwa katika nchi hiyo iliyo na watu wengi -vita hivyo vimesababisha athari za kiuchumi ambazo itachukua miaka kadhaakurekebisha. Katika mji mkuu wal Addis Ababa, Tigist mwenye umri wa miaka 26, ambaye hakutaka jina lake kamili kutajwa , anasema gharama ya matumizi yake ya mwezi imepanda mara mbili kutokana na sababu mbili: vita vilivyozuka katika eneo la Tigray mwezi Novemba na janga la corona. ""Kabla ya Covid na mzozo, Nilingelitumia birr 1,000 [karibu dola 22] kila mwezi kununua mboga. Sasa natumia birr 2,000,"" anasema. ""Vitu ni bei ghali sana - simu, chakula na nguo."" Takwimu rasmi zinaonesha bei ya bidhaa za matumizi imepanda sana nchini Ethiopia - mwezi Julai ukilinganisha na mwaka jana Tigist anafanya kazi ya uuzaji katika duka la jumla kukimu familia yake. Jukumu lake ni kununua chakula huku ndugu yake akilipa kodi ya nyumba. ""Kiwango cha ubadilishanaji fedha za kigeni pia haijakuwa nzuri,""anaongeza. ""Mwaka jana Dola moja ya Marekani ilikuwa birr 35 sasa imefikia 45."" Faisal Roble,mchambuzi mwenye makao yakeMarekani aliyejikita katika masuala ya Upembe wa Afrika, anasema anasema kuwa matumizi ya vita ""yameathiri vibaya uwezo wa Ethiopia kupata dola"", na imesababisha kiwango cha ubadilishaji kuzorota. Haijabaini vita hivyo vimegharimu fedha ngapi lakini lakini Uchumi wa Biashara unatabiri matumizi ya kijeshi yatafikia Dola milioni 502 (£ 365m) ifikapo mwisho wa mwaka, kutoka Dola milioni 460 mwaka jana. Wiki iliyopita, Katibu Mkuu wa Umoja wa Mataifa Antonio Guterres alisema mzozo huo ""umetumia mabilioni ya dola kutola hazina kuu ya nchi"". Kabla ya janga la kimataifa na vita, uchumi wa Ethiopia ulikuwa moja ya chumi zinazokuwa kwa kasi  katika eneo hili, ukipanuka kwa wastani wa asilimia 10 kwa mwaka katika mwongo wa kuelekea mwaka 2019, kulingana na Benki ya Dunia. Ijapokuwa Tigist anaangazia viwango rasmi vya ubadilishanaji katika benki, thamani ya birr imeshuka zaidi katika soko isiyokuwa rasmi, Bwana Roble anasema akiongeza kuwa birr imefikia 67 dhidi ya dola. Nanasema wenye biashara nchini wanahofia hali ya usalama baada ya vita kuenea hadi maeneo jirani ya Afar na Amhara nje ya Jimbo la Tigray. Wengi wanaondoa fedha zao katika benki na kuwapelekea wafanyabiashara wa fedha katika  jimbo la Somaliland lilnalotaka kujitenga Somalia, na hatua hiyo imefanya thamani ya birr kushuka chini zaidi, Bwana Roble anasema. Benki zafungwa Tigray Mzozo ulianza baada ya chama tawala katika jimbo la Tigray- Tigray People's Liberation Front (TPLF) kushambulia kambi ya majeshi a ya muungano mwezi  Novemba, huku kukiwa na ugomvi unaozidi kuongezeka na Waziri Mkuu Abiy Ahmed juu ya kuvunjwa kwa muungano unaotawala na kuahirishwa kwa uchaguzi. Tangu wakati huo, Jeshi la Ethiopia - pamoja na washirika wao wa Eritrea, vikosi vya polisi vya kitaifa na wanamgambo wa eneo hilo - wamepigana vita vikali dhdi ya wapiganaji wa Tigray. Pande zote mbili zimelaumiwa kwa kutekeleza  ukatili, ikiwa ni pamoja na ubakaji na mauaji makubwa ya raia. Tigray imekuwa bila huduma muhimu, kama vile mawasiliano na benki, tangu serikali kuu ilipozingira eneo hilo mwezi Juni,baada ya waasi kuteka tena mji wa Mekelle. Zaidi ya watu 400,000 katika eneo la Tigray tayari wanaishi katika hali ya njaa wakati usambazaji wa misaada umelemazwa- nao umeme na usambazaji wa mafuta unapungua, na kushinikiza bei kupanda Mkazi wa Mekelle Filmon Berhane ameiambia BBC Tigrinya kwamba chakula na kodi ya nyumba imepanda maradufu hivi karibuni. ""Hakuna pesa na benki zote zimefungwa na ofisi za serikali hazilipi mishahara,""anasema. Kimataifa, vita hivi vimeathiri sifa ya Ethiopia katika masuala ya  uwekezaji,  nasema mchumi Irmgard Erasmus kutoka shirika la    NKC African Economics consultancy. ""Ikiwa watumiaji wanakabiliwa na shinikizo kubwa kutokana na mfumuko mkubwa wa bei, huwezi kupata ukuaji unaotokana na watumiaji kama inavyofanyika Marekani au Ukanda wa Euro, ""anasema. Bi Erasmus anaashiria ubinafsishwaji wa hivi karibuni wa sekta ya mawasiliano ya Ethiopia, ambayo hapo awali ilivutia maslahi kutoka kwa watoa huduma kadhaa, pamoja na kampuni kubwa ya mawasiliano ya Afrika Kusini MTN. Mwishowe, ni kampuni moja tu iliyofanikiwa kushida mnada wa moja ya leseni mbili za simu zinazopeanwa, kupitia  muungano unaongozwa na Safaricom ya Kenya ambayo iliahidi dola milioni 850. Sheria za awali ziliwazuia wamiliki wa leseni mpya kuendesha mfumo wa kutuma na kupokea pesa kupitia simu. Hali iliyopunguza walipunguza maslahi ya mwekezaji, vyanzo vya makapuni vinasema mzozo wa Tigray pia ulikuwa na uzito mkubwa fikra za wawekezaji. Ukuaji wa uchumi wa Ethiopia mwaka huu unatarajiwa kushuka kutoka 6% mwaka 2020 hadi  2% mwaka 2021 - kiwango ambacho ni cha chini zaidi kuwahi kushuhudiwa kwa karibu miongo miwili, kulingana na Shirikal la Fedha duniani IMF. Nchi hiyo inaagiza bidha za karibu dola bilioni14 kutoka nje kwa mwaka, huku ikiuza nje ya nchi bidhaz za thamani ya dola bilioni  3. tu. Kingine kinachozua hofu ni deni la kitaifa la Ethiopia, ambalo baadhi ya waangalizi wanatarajia likafikia  dola bilioni 60 mwaka huu, au karibu asilimia  70 ya pato jumla la Taifa (GDP) ""Haya ni makadirio ya kihafidhina,"" anasema Bi  Erasmus, akiongeza kuwa matumizi ya  jeshi la Ethiopia huenda ikawa juu zaidi ya ilivyokadiriwa,na imechukua deni ambalo halijaripotiwa siku zilizopita. Maelezo zaidi kuhusu mzozo wa Tigray: Wakati Marekani  imewawekea vikwazo vya usafiri Waethiopia wanaohusika kwenye vita, na kuzuia matumizi, hadi sasa, jamii ya kimataifa imekuwa ikisita kutoa shinikizo kubwa la kiuchumi kwa serikali, au kupunguza mipango ya misaada ya ukarimu. Karibu robo ya watu wanaishi katika mazingira ya umasikini, na wastani wa mapato ya kila mwaka ni dola 850 tu kwa kila mtu. ""Bila shaka kuna haja ya kuimarisha vikwazo ikiwa Waziri Mkuu Abiy, ambaye alishinda tuzo ya Amani ya Nobel mnamo 2019, hatazuia mzozo huo,"" anasema Witney Schneidman mtafiti wa kituo Brookings huko Washington. Utawala wa Biden umejipata katika njia panda, anasema Bwana Schneidman, haitoshi kumshinikiza Bw. Abiy kumaliza vita bila kuitenga Ethiopia kabisa. ""Zana zote ziko mezani, lakini una watu milioni 110, huwezi kutenga nchi, ni muhimu sana kimkakati,"" anasema."	https://www.bbc.com/swahili/habari-58382997
politics	Samia Suluhu Hassan: Mabadiliko ya sura ya kisiasa Tanzania	Ni siku 100 tangu Rais Samia Suluhu Hassan aingie madarakani baada ya mtangulizi wake John Pombe Magufuli kufariki. Leo tunaangazia mabadiliko yanayojitokeza katika utawala mpya haswa kwa upande wa demokrasia. Aboubakar Famau alitembelea Mbeya ambako ni ngome kubwa ya chama kikuu cha upinzani, Chadema.	https://www.bbc.com/swahili/habari-57621849
sports	T﻿etesi za soka Ulaya Jumanne 08.11.2011	Wamiliki wa Liverpool Fenway Sports Group watamsajili kiungo wa kati wa Uingereza Jude Bellingham, 19, kutoka Borussia Dortmund kwa ada ya £87m kama zawadi ya kuagana kabla ya kuiuza klabu hiyo. (Marca, via FourFourTwo) Manchester United ni miongoni mwa klabu zinazowania kuinasa saini ya Bellingham, huku Chelsea ikiwa si miongoni mwa timu anazotaka kujiunga nazo. (TeamTalk) FSG watapata faida kubwa katika uwekezaji wao, lakini thamani ya Liverpool iko chini ya bei ambayo Roman Abramovich aliiuza Chelsea mapema mwaka huu. (Star) Bilionea wa Uingereza Sir Jim Ratcliffe ni miongoni mwa watu wanaoweza kuinunua Liverpool. (Liverpool Echo) Mkufunzi wa Luton Town Nathan Jones anatazamiwa kuwa meneja mpya wa klabu ya Southampton baada ya klabu hiyo ya Ligi kuu England kumfuta kazi Ralph Hasenhuttl siku ya Jumatatu. (Barua) Southampton wanavutiwa na bosi wa Brentford Thomas Frank na pia walimjadili meneja wa River Plate Marcelo Gallardo. (Guardian) Zaidi ya nusu ya wawakilishi wa klabu za ligi kuu England walifuatilia mchezo wa Ajax dhidi ya PSV Eindhoven Jumapili, huku winga wa PSV wa Uholanzi Cody Gakpo, 23, akiwa miongoni mwa wachezaji waliocheza. (90Min) Matumaini ya Chelsea kumsajili mshambuliaji wa AC Milan na Ureno Rafael Leao, 23, yameongezeka kwa sababu ya matatizo yanayoendelea katika mazungumzo ya kuongeza mkataba wa mchezaji huyo. (Sky Italy, via Mirror) Arsenal na Tottenham wanafikiria kumnunua mshambuliaji wa Lille raia wa Canada Jonathan David, 22. (GiveMeSport, via TeamTalk) Vinara wa Ligi ya England Arsenal wako tayari kutumia fedha katika dirisha la uhamisho la Januari ili kuendeleza changamoto yao ya kuusaka ubingwa. (90Min) Manchester United wanataka kumsajili mshambuliaji wa Bayern Munich na Cameroon Eric Maxim Choupo-Moting mwezi Januari lakini mchezaji huyo mwenye umri wa miaka 33 anataka kusalia katika klabu hiyo ya Bundesliga. (Florian Plettenberg) Mchambuzi na mtaalamu wa kikosi cha kwanza cha Brentford Jack Wilson anaondoka The Bees na kujiunga na mabingwa watetezi wa EPL Manchester City. (Athletic)	https://www.bbc.com/swahili/articles/cnewkv0ekgvo
entertainment	Aliyekuwa mwanamuziki maarufu Kenya afariki dunia	Mmoja wa kaka pacha ambao walikuwa wanamuziki maarufu nchini Kenya Christian Longomba amefariki dunia. Kifo cha Christian kilitangazwa jana usiku na pacha mwenzake Lovy Longomba, ambao kwa pamoja walikuwa wanamuziki wapendwa wakati wao miaka ya 2000 maarufu kama 'Longombas'. Kaka yake Lovy Longomba alithibitisha kifo chake kupitia mtandao wa kijamii wa Instagram. Christian amekuwa mgonjwa tangu mwaka 2015 alipopatikana na uvimbe wa ubongo na kufanyiwa upasuaji nchini Marekani. Marehemu Christian Longomba na kaka yake Lovy Longomba walivuma na vibao vyao kama Dondosa, Makofi, Shikamoo na Vuta Pumz. Baada ya mapacha hao kuvuma nchini Kenya kwa zaidi ya miaka 10, wakati ambao muziki ulikuwa haulipi sana, Longombas walihamia nchini Marekani ambako wameishi kwa miaka kadhaa. Mwaka 2015, baada ya kupumzika kimuzika kwa muda mrefu wakiwa Marekani, kaka hao walijaribu kurejea tena kwa kuachia kibao kilichofahamika kama 'My Queen' ambacho ndio cha mwisho wao kukiachia kwa mashabiki wao, na Lovy akaokoka na kuwa mchungaji mjini Los Angeles. Longombas wametoka familia yenye mizizi ya muziki. Baba yao Lovy Longombas Snr. alikuwa mwanamuziki katika bendi maarufu ya Congo Super Mazembe iliyokuwa na makao yake mjini Nairobi miaka ya 1970 na 80. Aidha, babu yao, Vicky Longombas alikuwa mmoja wa bendi ya TPOK Jazz. Mwanamuziki maarufu wa muziki aina ya Soukouss katika nchi ya Jamhuri ya Kidemokrasia ya Congo Awilo Longomba ni mjomba yao na aliyekuwa mwanamuziki wa Deux Vulture, Nasty Thomas ni binamu yao.	https://www.bbc.com/swahili/habari-56391760
business	Kuanguka kwa roketi katika kijiji cha Poland cha Przewodow. Nini kinafahamika hadi sasa?	"Siku mojabaada ya roketi ku kuanguka katika kijiji cha  Przewoduv  mashariki mwa Poland karibu na mpaka na Ukraine, na kuwauwa watu maafisa nchini Poland wanasema lilitengenezwa na Urusi. Hatahivyo  Shirika la habari la Associated Press, likiwanukuu maafisa wa Marekani, limeandika kwamba kombora hilo limedaiwa kuwa lilifyatuliwa  na Ukraine kwa lengo la kudungua kombora la Urusi. Ukweli kwamba kombora lililoangushwa halikufyatuliwa kutoka Urusi  pia ulielezewa na rais wa Marekani Joe Biden. Wizara ya mambo ya nje ya Poland ilikuwa ya kwanza kutangaza kuwa kombora lililotengenezwa Urusi limeanguka nchini mwake majira ya saa nne na dakika 54 asubuhi. Kufuatia kuanguka kwa kombora hili, Waziri wa Poland wa mashauri ya  Zbigniew Rau alimuita balozi wa Urusi  kumtaka maelezo ya moja kwa moja kuhusiana na kisa hicho, imesema taarifa ya shirika la  AP. Maelezosawa na hayo pia yalitolewa  rais wa Andrzej Duda. ""Kuna uwezekano mkubwa kwamba kombora lilitengenezwa na Urusi, lakini uchunguzi bado unaendelea ,"" aliwaambia waandishi wa habari , kulingana na shiruka la habari la  Reuters. Rais Duda alisema kwamba hakuna ushahidi  kuhusu ni nani hasa aliyefyatua kombora hilo , na akaelezea matumaini kwamba hili lilikuwa ni suala la kipekee. Jumatano asubuhi  shirika la habari la Associated Press, liliwanukuu  maafisa watatu wa Marekani ambao halikuwataja majina, wakisema kuwa kombora lililoanguka Poland linaaminiwa kuwa lilifyatuliwa na mifumo ya ulinzi wa anga ya Ukraine. Maelezo kwamba kombora lilifyatuliwa na Urusi awali yalihojiwa na Rais wa Marekani Joe Biden, ambaye aliitisha mkutano wa dharura wa viongozi wanchi wanachama wa  G7 na  NATO, walioshiriki mkutano wa G20  mjini  Bali. ""Kulingana na mtazamo wa mambo yalivyo,  huenda Urusi haikufyatua kombora, lakini tutaona ,""  alisema Bide baada ya mkutano. Waziri mkuu wa Uingereza  Rishi Sunak, akizungumza na waandishi wa habari mjini Bali, hakurudia maeneo ya Biden kwamba huenda kombora halikuwa la Urusi. Alisisitizia juu ya haja ya kubaini ukweli kwanza, lakini akasema : ""Lazima sote tuwe wazi: hakina kitu kama hiki kingetokea kama hapangekuwa na uvamizi wa Urusi nchini Ukraine."" Ukweli kwamba jeshi la NATO liliweza kuifuatilia roketi iliyolipuka katika Poland. Kulingana na CNN, ndege ya kombora ilirekodiwa na ndege ya  uchunguzi ya NATO, ambnayo ilikuwa ikifanya upelelezi katika anga la Poland. Kuhusu ni nani aliyefyatua kombora hili, haikuelezwa na CNN, ambayo ilieleza tu kwamba walikusanya ujasusi, ikiwa ni pamoja na kuona mabaki ya kombora vyaliyoachwa na rada, ambavyo vilihamishiwa katika nchi za NATO na Poland. Roketi ilianguka katika Poland  mchana wa tarehe 15 Novemba  saa   tis ana dakika 40 (17:40 kwa saa za Moscow ),  wakati jeshi la Urusi lilipokuwa likiupiga makombora mji wa Kyiv  na miji mingine, ikiwemo ya magharibi. Lilipiga  na kuwauwa watu wawili. Kijiji cha Pshevoduv, ambako tukio lilitokea, kiko kilomita tano kutoka kwenye mpaka na Ukraine. Wizara ya ulinzi ya Ukraine ilisema kuwa hakuna mashambulio  ya Ukraine ambayo yalilenga karibu na mpaka wa Ukraine na Poland siku ile, na picha zilizochapishwa za vifusi hazikuhusiana na silaha za Urusi. Taarifa kwamba kombora la Urusi huenda liliangukia upande wa Poland zilitajwa kama  ""uchokozi wa makusudi ili kuifanya hali kuwa mbaya zaidi ""  katika wizara ya ulinzi ya Urusi. Baadaye , wizara ya ulinzi ya Urusi pia ilisema kuwa vipande vya roketi vilitambuliwa na wataalamu wa Urusi kweney picha  kama sehemu ya  kombora aina ya  S-300 la kuzuia mashambulio ya anga ambalo ni la vikosi vya Ukraine. Rais wa Ukraine Volodymyr Zelensky, katika hotuba yake ya jioni siku moja kabla, alisema kwamba ""Ni mara ngapi Ukraine imesema kwamba nchi gaidi haitakomea katika nchi yetu? Poland, nchi za  Baltic - ni muda tu kabla ugaidi wa Urusi ufike mbali zaidi ,"" alisema Zelensky. Jumatano , mshauri katika ofisi ya rais Zelensky, Mikhail Podolyak, alisema kwamba urusi kwa vyovyote vile inahusika kwa vifo vilivyotokea katika Przevoduv. ""Lengo, njia za kuua, hatari, kuongeza mzozo – haya yote ni Urusi pekee. Na hakuna maelezo mengine ya sababu ya kupiga makomboraya ziada. Kwasababu wakati nchi inayochokoza inapofyatua makombara mengi ya ya masafa mengi kuvuka eneo zima la Ulaya kwa silaha zake zilizopitwa na wakati za  Soviet   (class X missiles),  maafa yanatokea haraka au baadaye katika maeneo ya mataifa mengine ,"" alisema."	https://www.bbc.com/swahili/articles/c72n9vrvlevo
politics	Stacey Abrams: Mfahamu mwanamke mweusi aliyechangia ushindi wa Biden	"Kamala Harris ataweka historia atakapokuwa makamu rais wa kwanza hapo Januari - lakini mwanamke mwingine mweusi alikuwa na jukumu muhimu katika kuhakikisha Biden na Harris wanajinyakulia nafasi ya kuingia Ikulu.  Wakati anasherehekea kupata ushindi pamoja na Joe Biden, Harris mwanamke wa kwanza mweusi mwenye asili ya Asia kuwa makamu wa rais mteuliwa alihakikisha ametambua kundi fulani kwa kuchangia sehemu kubwa ya kufanikiwa katika kampeni yake.  Seneta Harris alitambua kundi la wanawake walio wachache - hasa wanawake weusi - ambao mara nyingi hukosa kutambuliwa lakini pia wamedhihirisha kuwa ni muhimili wa demokrasia yetu.  Wakiwa nyumbani nje tu ya eneo la Atlanta, Georgia wanafamilia hao walikuwa wana bubujikwa na machozi wakitazama hotuba ya Bi. Harris.  ""Georgia sasa ni bluu, chama ambacho ni chachu ya mabadiliko ya maisha katika jimbo na wakazi wake, hasa raia weusi wanaoishi hapa,"" amesema Kristin Hunt, 27.  ""Yote haya ni kwasababu ya Stacey Abrams na wanawake wengine wengi weusi walio hapa na hata katika mashirika ya vijijini kusajili watu kupiga kura na kudhihirisha kwanini kura zetu ni muhimu.""  Safari ya Joe Biden ya kuelekea Ikulu imeungwa mkono kwa kiasi kikubwa na rais weusi wenye asili ya Marekani. Wapigaji kura weusi ndio waliokuwa na mchango mkubwa katika ushindi wa Biden Kusini mwa Carolina na kupelekea kuchaguliwa kama mgombea wa chama.  Pia alishinda Pennsylvania - wakati wa uchaguzi - mchango mkubwa ukitokea kwa wapiga kura weusi katika miji kama vile Philadelphia na Pittsburgh.  Karibu wapiga kura 9 kati ya 10 weusi walipiga kura ya kuchagua chama cha Democrat, kulingana na kura za maoni ingawa Donald Trump aliongeza idadi ya kura alizopata ikilinganishwa na mwaka 2016.  Lakini unapouliza ni nani hasa katika miji hiyo aliyemsaidia Biden kushinda uchaguzi, wengi watasema ni wanawake weusi katika jamii zao.  Wanawake kama vile Kruzshander Scott, mwandalizi huko Jacksonville, Florida, aliyeniambia kwamba amepokea vitisho na kupewa ulinzi zaidi wiki za mwisho za uchaguzi wakati anaendeleza harakati zake za kuhakikisha wapiga kura weusi wanajitokeza kwa wingi kuliko uchaguzi mwingine wowote ule katika historia. Na Georgia, sifa zimemiminika kwa Stacey Abrams anayefahamika na wengi wa Democrats. Linda Grant, aliyekuwa akihudumu kama mfuatiliaji wa kura ya maoni kwa chama chake, alisema Bi. Abrams mara nyingi hjina lake limechukuliwa kama linalomaanisha ""mambo yafanyike.""  Lakini sio muda mrefu sana uliopita, Wanademocrats wa Georgia walikuwa na matumaini ya kumuita Bi. Abrams kwa nafasi nyingine: Gavana.  Mwaka 2018 aliweka historia ya kuwa mwanamke wa kwanza mweusi kugombea nafasi ya ugavana nchini Marekani. Mpinzani wake wa chama cha Republican alikuwa ni waziri wa muda mrefu wa jimbo hilo, Brian Kemp.  Katika kipindi cha miaka sita uongozini, Bwana Kemp aliahirisha usajili wa wapiga kura kwa zaidi ya wakazi milioni 1 huko Georgia kimakosa.  Lakini kile ambacho ofisi yake ilikiona kama kuendeleza rekodi ya wapiga kura, wengine kama Bi. Abrams alilalamikia kunyimwa haki ya kupiga kura. Bwana Kemp alishinda ugavana kwa zaidi ya kura 50,000 tu. Katika hotuba yake baada ya mpinzani wake kuibuka na ushindi, Bi. Abrams alitangaza kuanzisha oparesheni mpya ya kutafuta kura alizoamini kuwa zilisababisha kushindwa kwake.  Miaka miwili baadae, kabla ya uchaguzi wa 2020, Bi. Abrams na shirika lake lilikuwa limesajili zaidi ya wapiga kura 800,000 katika eneo la Georgia pekee.  Ingawa kura za jimbo hilo zinahesabiwa tena, Bi. Abrams na waliojitolea wamesifiwa kwa kusaidia pakubwa chama cha Democtrats kupata ushindi mdogo kwenye uchaguzi wa urais kwa mara ya kwanza katika kipindi cha zaidi ya miongo miwili.  Januari, huenda wapiga haohao aliowasajili wakawa tena na jukumu muhimu wakati wagombea wote wa kiti cha seneti eneo la Georgia watakapokabiliana tena katika marudio ya uchaguzi nafasi ambayo huenda ikawa na jukumu kubwa katika kuamua ni kina nani watakaodhibiti bunge la Seneti la Marekani.  Ikiwa Wanademocrats watakuwa na mchango mkubwa katika ushindi wa rais mteule Joe Biden, huenda Biden akawa na deni kubwa kwa Bi. Abrams na waliojitolea."	https://www.bbc.com/swahili/54902325
entertainment	Wanamuziki: 'Salamu za Amani kutoka Afrika'	"Vurugu  zinazoendelea Afrika Kusini dhidi ya raia wa kigeni ambao ni wahamiaji kutoka mataifa ya Afrika zimewahamasisha wanamuziki mbalimbali barani Afrika kutunga tungo za kukemea vitendo vya chuki dhidi ya wageni. Nigeria, Zambia, Msumbiji, Tanzania, Kenya ni miongoni mwa wageni nchini humo ambao wako hatarini na shambulio hilo ambalo limewafanya wengine kurudi katika nchi zao. Mauaji, hofu na shughuli za wageni kusitishwa  kutokana na uharibu mbaya uliofanywa  na wenyeji ni miongoni mwa mambo yanayokemewa na wasanii mbalimbali barani Afrika. Kufuatia hali hiyo, vita ya maneno imekuwa ikichukua nafasi kubwa  katika mitandao ya kijamii kutoka bara lote la Afrika kulaani vitendo hivyo vya kikatili. Nchini Tanzania, wimbo wa Nash unaokemea chuki hizo umekuwa ukishirikishwa na wengi katika mtandao wa whatsapp na swali ni je, ujumbe huu unafika? ""Beti nakutuma mpaka Afrika ya Kusini waambie wazulu waweke silaha chini , kisha wasikilize neno lako kwa makini Vurugu na mauaji ya waafrika wenzao, beti waeleze kwamba sisi ndugu zao, ajira haipatikani kwa kumuua mtanzania,msomali, mmalawi ama ndugu zangu kutoka Nigeria Lini mtabadilika muwe na roho za kiutu...ninashangaa iweje mfike  huku, mnauwa ndugu zenu utadhani mnauwa kuku... TZ tunasema mgeni aje, mwenyeji apone, kwenu ni tofauti ni mgeni njoo nishike panga nikupige, nikukimbize, nikukamate nikumalize....hayo mambo ya kufanywa na watu wenye wazimu...."" wimbo wa Nash unaopinga chuki dhidi ya wageni Afrika kusini. BBC imezungumza na Mutalemwa Jason ambaye ni mwanamuziki kutoka nchini Tanzania ajulikanaye kama Maalim Nash au Nash Mc  na kutaka kujua kwa nini aliamua kuimba wimbo huo. Nash MC a nasema aliona kuwa kuna haja kutumia sanaa kufikisha ujumbe kukemea kile kinachoendelea Afrika Kusini. ""Muziki wa Hip pop unatuelekeza kutengeneza watu kifikra na kuhakikisha misingi ya kibinadamu na utu pia unafuatwa"" Nash Mc a eleza. Nyimbo hiyo ya Nash ameitaja kuwa ni ya ukombozi wa mwafrika na hivyo aliamua kutumia kipaji chake kufikisha ujumbe. Kwa upande wake kuimba kiswahili na kutaka ujumbe uwafikie waafrika kusini amesema kuwa aliwahi kufika huko mwaka 2015, na kutokana na watanzania kuwa wengi huko kiswahili sasa wanajua. Muziki huu wa hip pop unatuma ujumbe tena kutoka kwa kijana wa miaka 15, anayelisimulia maumivu aliyoyapata kwa kumpoteza rafiki yake kutoka Jamuhuri ya kidemokrasia ya Kongo kwa sababu rafiki yake ilimlazimu ahame kutokana na shambulizi la chuki kwa wageni, nchini Afrika kusini . Mtoto huyo alitoa hisia zake wakati wa mashindano ya vipaji nchini Afrika kusini, 'SA's Got Talent' na ujumbe wake kusambaa kwa wingi mitndaoni. Mwanamuziki mwingine maarufu nchini Tanzania, RayVanny ameimba wimbo wa Afrika kwa lugha kwa kiingereza akisisita kuwa wasimuite mgeni, Afrika ni nyumbani na mama yetu ni mmoja. Mungu ibariki Afrika, tuache kupigana na tukumbuke maneno ya Mandela aliyotufundisha kuhusu upendo. Wanamuziki wengine wengi kutoka Afrika wameimba nyimbo kwa lugha ya Igbo, Kizulu,Tswana, Suthu, Shona na kiingereza wakisisitiza umoja wa Afrika."	https://www.bbc.com/swahili/49639233
technology	TikTok: Trump amesema atapiga marufuku programu ya video ya China	"Rais Tump ametangaza kwamba anapiga marufuku programu ya video maarufu ya TikTok inayomilikiwa na China nchini Marekani. Aliwaambia wanahabari kwamba anaweza kutia saini agizo la rais hata Jumamosi. Maafisa wa usalama Marekani wameonesha wasiwasi kwamba programu hiyo ya kampuni ya ByteDance ya China, inaweza kutumiwa kukusanya data binafsi za raia wa Marekani. TikTok imekanusha madai kwamba inadhibitiwa na au inashirikisha data zake na serikali ya China. Programu hiyo ambayo imepata ushawishi kwa haraka ina watumiaji karibu milioni 80 kila mwezi nchini Marekani na marufuku hiyo itakuwa pigo kubwa kwa kampuni ya ByteDance. ""Kampuni ya TikTok, tunaipiga marufuku Marekani,"" Bwana Trump amewaambia wanahabari. Haikubainika mara moja ni mamlaka gani aliyonayo Trump ya kupiga marufuku TikTok, vile marufuku hiyo itakavyotekelezwa na changamoto za kisheria anazoweza kukumbana nazo. Inasemekana kwamba kampuni ya Microsoft imekuwa ikifanya mazungumzo ya kununua programu hiyo kutoka kwa kampuni ya ByteDance, lakini Bwana Trump ameonekana kutilia mashaka kuwa makubaliano kama hayo yanaweza kufanyika. Ikiwa makubaliano hayo yataafikiwa, taarifa zinasema kwamba itajumuisha kampuni ya ByteDance kumaliza shughuli zake kupitia programu ya TikTok Marekani. Msemaji wa programu ya TikTok amekataa kuzungumza lolote dhidi ya hatua ya Trump lakini amearifu vyombo vya habari kwamba kampuni hiyo ina matumaini makubwa ya mafanikio ya muda mrefu Marekani. Hatua ya kupiga marufuku programu ya TikTok inawadia wakati ambapo kuna wasiwasi kati ya utawala wa Trump na serikali ya China kuhusu masuala kadhaa ikiwemo mzozo wa kibiashara na vile China ilivyoshughulikia mlipuko wa janga la virusi vya corona. Programu hiyo imepata umaarufu mkubwa miaka ya hivi karibuni, hasa kwa vijana wenye umri wa chini ya miaka 20. Wanatumia programu hiyo kushirikishana video ya sekunde 15 ambayo mara nyingi hujumuisha kuiga nyimbo fulani, wachekeshaji wakifanya vimbwanga vyao na mifumo isiyo ya kawaida ya kubadilisha picha na vyinginevyo. Video hizo huweza kufikiwa na wafuasi wa programu hiyo na hata wageni. Kimsingi, akaunti zote zinaweza kuonekana na kila mmoja ingawa watumiaji wanaweza kuweka masharti ya video wanazotaka kupakua kwa orodha ya watu kadhaa tu waliowachagua wenyewe. TikTok pia inaruhusu ujumbe wa kibinafsi kutumwa lakini huduma hii ni kwa marafiki pekee. Inasemekana kwamba programu hii ina watumiaji karibu milioni 800 kila mwezi wengi wao wakiwa ni kutoka Marekani na India. India tayari imepiga marufuku programu ya TikTok pamoja na programu zingine za China. Australia, ambayo tayari imeshapiga marufuku kampuni ya Huawei na ile ya utengenezaji bidhaa za mawasiliano ya ZTE, pia inafikiria kupiga marufuku programu ya TikTok. Maafisa Marekani na wanasiasa wameonesha wasiwasi wao kuhusu data inayokusanywa na kampuni ya ByteDance kupitia programu ya TikTok kwamba huenda ikakabidhiwa serikali ya China. Nchini China, TikTok inatoa huduma sawa na hiyo lakini kupitia toleo jinginge la programu ya China inayofahamika kama Douyin. Pia inasema data ya watumiaji wote wa Marekani inahifadhiwa Marekani huku chelezo cha programu hiyo ikiwa Singapore.Wiki hii, kampuni ya TikTok iliwaambia watumiaji wake na wadhibiti kwamba huenda ikawa na uwazi wa hali ya juu ikiwemo kuruhusu kupitiwa tena kwa mfumo huo. ""Hatuko kisiasa, haturuhusu matangazo ya kisiasa na hatuna ajenda yoyote - lengo letu kuu ni kuendelea kusisimua, kuwa mtandao ambao kila mmoja ataufurahia,"" amesema Mkurugenzi mtendaji wa TikTok, Kevin Mayer, wiki hii. ""TikTok imekuwa mlengwa mkuu, lakini sisi sio adui."""	https://www.bbc.com/swahili/habari-53620476
religion	Isa Sulaiman, mwanaume wa Nigeria aliyeamua kumuoan mchumba wake licha ya wazazi kumkataa	"Ni wapenzi waliozungumziwa sana kwenye mitandao ya kijamii nchini Nigeria hususan kutokana na utofauti wa umri, dini na asili zao na jinsi walivyofahamiana. Isa Sulaiman mwenye umri wa miaka 26 anatarajia kufunga pingu za maisha na Mwanadada wa Kimarekani Janine Sanchez mwenye umri wa miaka 46. Isa ambaye ni mhitimu wa Chuo Kikuu cha Maitama  kilichopo katika jimbo la Kano Kaskazini mwa Nigeria anatarajia kumuoa mchumba wake Janine ambaye ni mpishi katika  Mgahawa wa Afghanstan uliopo California Jumapili hii. Wapenzi hao walizua gumzo kubwa mtandaoni hususan pale Janine alipotembelea nchini Nigeria  miezi kadhaa baada ya kuwasiliana na mpenzi wake kwa njia ya jumbe na video mtandaoni. Wakazi wa kano waliwazungumzia na kuwafuatilia maisha yao tangu alipowasili katika jimbo hilo na Isa anasema alishindwa hata kumtembeza mpenzi wake katika maeneo kama sokoni na madukani kutokana na umati mkubwa wa watu waliokuwa wakiwashangaa kila mara walipowaona wakitembea barabarani  pamoja. Ndoa yao ilikuwa imepangwa kufanyika mwezi Machi lakini iliaahirishwa kutokana na janga la virusi vya corona. Lakini baada ya miezi kadhaa ya subra , hatimaye ndoa yapo itafanyika na sasa familia ya Isa imeamua kuwaunga mkono na kuipa baraka ndoa yao licha ya kwamba mwanzoni walikuwa wamekataa kutokana na hofu ya kwamba mtoto wao hafahamiani na mchumba wake waliyekutana kwa mara ya kwanza kwa njia ya mtandao. baba yake Isa Mzee Mallam Isa Panshekara ambaye ni polisi mstaafu  amesema  hakuna kitu kinachoweza kuwa sawa kwa asilimia 100, kwa hiyo ameamua kuwapa baraka  na ameahidi kuwaombea baraka. "" Kama mtu ninayefahamu masuala ya usalama nilihakikisha wakati wa harusi kunakuwa na usalama wa kutosha na tayari nimetembelea kamati ya Sharia  kuongea na viongozi wa kidini , kwa hiyo hakuna tatizo ."" Kuhusu harusi yao , wapenzi hao wameshauriwa wasifanye sherehe zozote za harusi, isipokuwa sala ya ndoa itakayofanyika katika msikiti Jumapili  kutokana na hofu ya usalama wao. Jimbo la Kano nchini Nigeria limekuwa likikabiliwa  na mashambulio ya Waislam wenye itikadi kali. Mallam Isa Panshekara afisa wa zamnai wa polisi alisema  alisema hawanabudi  kwa hiyo wameamua kuibariki ndoa ya mtoto wao. ""Kwa hiyo kando na sala ya harusi msikini hakuna kitu kingine kama sherehe kitakachofanyika  kutokana pia na hali iliyopo nchinimwetu  na pia jinsi gharama ya maisha ilivyopanda wakati huu, kukodisha ukumbi wa sherehe ni pesa nyingi . Lakini tutakapokwenda Marekani tutafanya sherehe kubwa huko ."", alisema Isa. ""Kuhusu sala ya harusi, Janine alitaka kuhudhuria lakini tukamwambia kuwa wanawake huwa hawashiriki sibala ya ndoa msikitini pamoja na wanaume ."" Tunamkosa mtoto wetu atakapohamia Marekani na mke wake ,Baba yake  Mallam Isa  alisema. Aina hii ya ndoa  ambapo mke anamzidi umri mwanaume na pia kwa wao kufahamiana kwa njia ya mtandao sio ya jambo la kawaida nchini Nigeria na ndio maana watu wengi wamekuwa wakiifuatilia kufahamu hadi mwisho wake"	https://www.bbc.com/swahili/habari-55285768
business	Bei ya Mafuta ya kula Afrika Mashariki: Je ni wakati wa kula chukuchuku?	"'Naomba chipsi mayai, nikaangie kuku au leo tutakula ndizi za kukaanga ama samaki wa kukaanga na ugali', haya ndiyo maisha ya wananchi wengi wa Afrika Mashariki yanayohusu vyakula. Vyakula vingi wanavyopika na kula vinatumia matufa ya kula kuanzia asubuhi kwenye maandazi, chapati, vitumbua, bagia, kababu mpaka jioni kwenye chipsi mayai, wali au ugali na samaki au nyama. Mahitaji ya mafuta ya kula Afrika Mashariki yanafikia mpaka tani 2.5 milioni kwa mwaka. Kwa Tanzania mahitaji ni wastani wa tani 650,000 licha ya uzalishaji wa ndani ni wastani wa tani 290,000. Uganda mahitaji kwa mwaka ni wastani wa tani 120,000 ingawa yenyewe inazalisha tani 40,000 tu. Kenya wanahitaji wastani wa tani za mafuta ya kula 400,000 mpaka 500,000 kwa mwaka lakini wanachozalisha ni robo tatu ya mahitaji. Kwa upungufu huo nchi hizo zimekuwa zikitumia mamilioni ya dola kuagiza mafuta ya kula kutoka nje hasa katika nchi kama Malaysia, India, Singapore na Indonesia Ukraine, Poland na Belarus. Mfano Rwanda yenyewe ilitumia mpaka dola milioni 1 kuagiza bidhaa hiyo nje. Tanzania kwa mwaka yenyewe inatumia mpaka dola 204.7$ milioni kuagiza mafuta ya kula toka nje. Hizi ni gharama kubwa. Sasa pamoja na mahitaji makubwa na kupendwa sana kwenye mapishi ya Afrika Mashariki, mafuta ya kula sasa, yamekuwa 'kaa la moto' kwa watumiaji wake, kutokana na bei yake kupaa kila uchwao. Kupanda huku kwa bei, kumeleta vilio karibu katika nchi zote za Afrika Mashariki zikiwemo Tanzania, Kenya, DRC na Uganda na kuibua mjadala mkubwa kuhusu njia gani mbadala na za muda mrefu za kushughulikia suala hili la mafuta ya kula? Ili kuondoa maumivu ya gharama za kuagiza nje na unafuu wa bei kwa watumiaji.  Miaka miwili iliyopita katika nchi za Afrika Mashariki, uliweza kupata mafuta ya kula kwenye dumu la ujazo wa lita 20 mpaka kwa dola 22$, lakini kwa sasa bei ya mafuta ya kula kwa ujazo huo imepaa mpaka mpaka dola 60$ katika baadhi ya maeneo. Nchini Tanzania katika kipindi cha mwaka mmoja uliopita, bei ya mafuta ya kula kwa dumu la lita 20, imepanda mpaka wastani wa kati ya dola 40$ mpaka dola 55$ (kama tsh 130,000) kutoka wastani wa dola kati ya 25$ na 34$ (kama tsh 75,000). Kwa bei ya reja reja kwa lita moja katika baadhi ya maeneo mafuta yanauzwa kati ya dola 2.8% mpaka dola 3.2$ (6,500tsh mpaka 7,500tsh). Nchini Kenya hasa katika jiji la Nairobi bei ya mafuta inakwenda mpaka dola kati ya 50$ na 60$ kutoka wastani wa dola 28$ na 50$ kwa ujazo wa dumu la lita 20. Ni Februari mwaka 2021 tu lita moja moja ya mafuta ya kula Kenya iliuzwa Ksh236 sawa na dola 2.05$ lakini kufikia Februari 2022, ilipanda mpaka Ktsh 312 sawa na dola 2.71$. Hali ya bei haitamalaki kwa uzuri pia katika nchi zingine za Afrika Mashariki. Kwa mujibu wa wa mtandao wa taarifa za bei za bidhaa duniani wa globalproductprices, lita moja ya mafuta ya kula nchini Uganda inauzwa mpaka dola 3.45$ kutoka wastani wa dola 2.5$ mpaka 3$. Rwanda mafuta yaliuzwa dola 22$ mpaka 35$ kwa lita 20 sasa imefika dola 70$. Kwa ujumla ukilinganisha na bei ya soko la dunia inayofikia dola 2.88$ kwa lita wastani wa bei kwa nchi za Afrika Mashariki zinaendelea kuwa mwiba.  Nchi za Afrika Mashariki zinahitaji angalau wastani wa tani 2.5milioni za mafuta ya kula kwa mwaka kutosheleza mahitaji ya wananchi wake wanaokadiriwa kufikia milioni 300 hasa baada ya DRC kujiunga kwenye ukanda huo wa Afrika Mashariki. Pamoja na mahitaji hayo makubwa, uzalishaji wa ndani wa mafuta ya kula haukidhi mahitaji hivyo kulazimika kuagiza mafuta kutoka katika mataifa ya nje. Hata hivyo taifa kama Ukraine ambalo ni msambazaji mkubwa wa mafuta ya alizeti duniani imesimamisha shughuli na usafirishaji wa bidhaa hiyo kutokana na vita inayoendelea sasa nchini humo. ""Hapa kwetu, mambo ya Covid yalikuwa tayari yamesababisha bei ya mafuta kupanda kutoka 2,200Ksh mpaka 4,500Ksh ndani ya miaka miwili. Baada ya uvamizi (wa Ukraine) bei imepanda mpaka 5,100Ksh (dola 44$) ndani ya wiki moja"", alinukuliwa na chombo cha habari cha Busness Daily cha Kenya, Mmoja wa viongozi wa sekta hiyo ya mafuta Abdulghani Alwojih. Ukiacha vita vya Ukraine na sababu zingine za kiusalama pamoja na zile za kiuchumi na kisera, zipo sababu zingine kubwa mbili zinazotajwa wazi kuwa na mkono wake kwenye hili la kupanda kwa bei ya mafuta ya kula katika ukanda huu; mabadiliko ya hali ya hewa katika baadhi ya maeneo yanayozalisha malighafi ya mafuta ya kula pamoja na uwepo wa janga la Corona. Kutokana na Covid-19 Malaysia pia ilipunguza uzalishaji wake kama ilivyo kwa Indonesia. Hilo limeongeza kuni za kupanda kwa 'moto' wa bei kutokana na uzalishaji wake kwenye soko la mafuta hayo. Aghalabu kukuta sababu zote zinasadifu ukweli wa hali halisi ulivyo, wapo wanaotumia mwanya huo huo kwa manufaa binafsi kama anavyoeleza mtaalam wa masuala ya biashara kutoka chuo kikuu cha Ushirika, Moshi, Daktari Izack Kazungu; ""Corona sawa, hali ya hewa sawa na vita ya Ukraine ni kweli imeendelea kuleta athari nyingi, lakini wapo wafanyabiashara wasio waaminifu wamekuwa wakitumia mwanya huo kuongeza bei kiholela"".  Mwiba wa mafuta ya kula haupaswi kuachwa ukaozea ndani. Unapaswa kutolewa mapema hata kama utalazimika kutolewa kwa maumivu. Wiki iliyopita Rais wa Tanzania, alimtaka waziri wake wa fedha, Mwigulu Nchemba kushughulikia suala la mafuta ya kula. Mara kadhaa pia viongozi wa nchi zingine kama Uhuru Kenyatta wa Kenya na Paul Kagame wa Rwanda wamewahi kusikika wakizungumzia kupanda kwa bei ya bidhaa hiyo na bidhaa zingine za vyakula. ""Serikali za Afrika Mashariki, hazina namna ya kukwepa kulivaa hili, kwa manufaa ya muda mrefu, hata kama litawakosesha mapato ama kuwafanya kuingia gharama kubwa, hakuna njia ya mkato"", anasema Dr. Izack Kazungu. Wataalam wanataja mambo matano makubwa yanayoweza kusaidia kuleta suluhu ya muda mrefu na kuboresha sekta ya mafuta ya kula; kuwekeza katika uzalishaji wa mafuta kupitia kilimo cha kisasa cha mazao ya mafuta kama alizeti, pamba, nazi, mawese, karanga, korosho na ufuta. P ili kuboresha sekta ya mifugo na uvuvi kwa ajili ya kupata kwa wingi mafuta yatokanayo na wanyama na samaki. Suala lingine ni kuondoa tozo ama kodi zinazoongeza mzigo kwenye biashara ya mafuta ama shughuli za sekta ya mafuta ya kula wakati la nne ni kuhakikisha upatikanaji wa nishati ya umeme na tano ni unafuu wa mafuta ya petroli na dizeli na kuboresha miundo mbinu ya usafirishaji. ""bado kuna mambo mengi ya kufanya hasa kwa upande wa serikali (Kenya) kwa mfano, kwa kupunguza 3% ya tozo ya RDL na IDF, kupitia gharama za mafuta (Petrol na Dizeli) na nishati ya umeme kama hatua zinazoweza kuchukuliwa',  alisema Alwojih. Kwa upande wa Tanzania, Juhudi za kupunguza pengo la mahitaji ya mafuta ya kula lilishaanza kwa msukumo wa waziri mkuu, Kassimu Majaliwa. Pamoja na zao la alizeti linalotiliwa mkazo, nchi hiyo imeanza kutekeleza mikakati ya kuendeleza zao la michikichi kwa kuanzisha Kituo Maalum cha Utafiti wa Mchikichi cha Kihinga. Waziri mkuu huyo alisema kuwa hadi kufikia Mei, 2021 jumla ya mbegu 5,630,376 za chikichi na miche milioni 1.5 imezalishwa na kusambazwa katika Mikoa ya Kigoma, Katavi, Kagera, Rukwa, Mbeya, Pwani na Ruvuma. Wakati hatua zinazofanana na hizi za Serikali za Afrika Mashariki zikendelea kuchukuliwa na kusubiriwa matokeo yake, je kwa sasa wananchi takribani 300 milioni wa ukanda huu waanze kufikiria kula 'vyakula vya chuku chuku"" kwa maana ya visivyoungwa na mafuta na waendelee kuumia kwa bei za mwiba? Pengine vyakula vya kuchemsha tu, kuoka, kuchoma ama vinavyotengeneza mafuta yake wakati wa kupika vinaweza kuwa mbadala kwa wakati huu. Ingawa matumizi ya karanga za kusaga, korosho au nazi hayawezi kupuuzwa."	https://www.bbc.com/swahili/60992253
business	Mwanamfalme wa Saudia ameonya vitimbi vya Iran kupandisha bei ya mafuta	"Mwanamfalme wa Saudi Arabia, Mohammed bin Salaman ameonya kuwa vita baina ya nchi yake na Iran vitaharibu kabisa uchumi wa dunia. Bin Salman ameyasema hayo huku nchi yake pamoja na washirika wao wakuu Marekani, wakiishutumu Iran kushambulia visima vya mafuta ndani ya Saudia. Pia ameonya kuwa, bei ya mafuta itapanda maradufu iwapo dunia haitaidhibiti Iran. Iran imekanusha vikali kuhusika na mashambulizi dhidi ya Saudia. Akizungumza katika mahojiano maalumu na kituo cha runinga cha CBS News, Bin Salman mesema: ""Iwapo dunia haitachukua hatua kali na madhubuti dhidi ya Iran, tutashuhudia kuchupa zaidi (kwa bei ya mafuta) na kutishia maslahi ya dunia."" ""Upatikanaji na usambazaji wa mafuta utaparaganyika, na bei itafikia kiwango kikubwa ambacho hakiyumkiniki na hakijawahi kushuhudiwa katika maisha yetu."" Amesema kuwa Mashariki ya Kati inachangia upatikanaji wa ""asilimia 30 ya nishati ya dunia, asilimia 20 ya njia ya biashara ya dunia, na asilimia 4 ya pato la dunia."" ""Fikiria vitu vyote hivyo vitatu visimame. Hiyo inamaanisha kusambaratika kabisa kwa uchumi wa dunia na si Saudi Arabia ama nchi za Mashariki ya Kati tu,"" amesema Mwanamfalme huyo. Vipi kuhusu tuhuma za mashabulizi? Saudi Arabia inasema ndege zisizo na rubani 18 na makombora ya masafa marefu saba yalishambulia visima vyake viwili katika maeneo ya Abqaid na Aramco Septemba 14. Wanamgambo wa wa Houthi wa Yemen ambao wanafungamana na Iran wamedai kutekeleza mashambulio hayo. Lakini Saudi Arabia pamoja na Marekani wanailaumu Iran kwa mashambulizi hayo ambayo yametibua asilimia tano ya uasambazaji wa mafuta duniani na kusababisha kupanda kwa bei ya bidhaa hiyo. Rais wa Marekani Donald Trump ameonya kuwa nchi yake ina ""machaguo ya kutosha"" kukabiliana na mashambulio hayo, ikiwemo ""chaguo la mwisho kabisa"". Iran ni mshindani mkubwa wa Saudia katika ukanda wa Mashariki ya Kati, na ni adui mkubwa Marekani ambao wamejitoa kwenye mkataba wa nyuklia mara baada ya Trump kuchukua madaraka. Uadui baina ya Iran na Marekani umekuwa kwa kasi zaidi mwaka huu. Marekani imeishutumu Iran kwa kushambulia meli mbili za kubeba mafuta katika ghuba mwezi Juni na Julai, pamoja na meli nyengine nne mwezi Mei. Iran imekanusha kuhusika na mashambulizi yote hayo. Katika mahojiao hayo na runinga ya CBS, Bin Salman pia amekubali kwa kiai fulani kubeba lawama juu ya mauaji ya mwanahabari Jamal Khashoggi. Lakini amekanusha tuhuma kuwa aliamuru mwanahabari huyo auawe. Mwanamfalme huyo anashutumiwa kuamuru mauaji hayo ya mwanahabari huyo ambaye alikuwa mkosoaji mkubwa wa utawala wa kifalme wa nchi hiyo. Bwana Khashoggi aliuawa kwenye ubalozi mdogo wa Saudia nchini Uturuki Oktoba 2 mwaka jana. ""Ninakubali uhusika nikiwa kama kiongozi wa Saudi Arabia, kwa kuwa [mauaji] yalitekelezwa na watu ambao wanafanya kazi kwenye serikali ya Saudia."" Ingawa alikanusha kuagiza watu kumuua Khashoggi na kudai kuwa alikuwa hafahamu jambo lolote lililoendelea. Mamlaka ya Saudia imelaumu operesheni ambayo imekuwa ikifanyika nchini mwake dhidi ya mauaji na kuwaweka watu 11 kizuizini."	https://www.bbc.com/swahili/habari-49875039
sports	Tetesi za soka Ulaya Jumatano tarehe 27.04.2022: Ibrahim, Mbappe, Tchouameni, De Gea, Abraham, Kounde, Hojbjerg	Arsenal watahitaji kutoa kitita cha £67.7m kumsajili mshambuliaji wa  England Tammy Abraham, 24, kutoka Roma. (Football London) Kikosi hicho cha Eddie Howe' pia kinamshawishi nyota wa kimataifa wa Reims na timu ya taifa ya Ufaransa chini ya miaka-20 Hugo Ekitike, 19. (90min) The Magpies pia wanamtaka mlinzi mfaransa Evan Ndicka, 22,anayekipiga na klabu ya Eintracht Frankfurt. (Bild - in German, subscription required Paris St-Germain wanamatumaini kwamba mshambuliaji wake mfaransa Kylian Mbappe, ambaye amekuwa akihusishwa na Real Madrid, atasaini mkataba mpya kufuatia mazungumzo yao na mama wa nyota huyo mwenye miaka 23 wiki iliyopita. (Telegraph - subscription required) Liverpool imefanya mawasiliano na kiungo wa Ufaransa na Monaco Aurelien Tchouameni, 22. (Foot Mercato - in French) Manchester United inapanga kuzungumza na kipa mhispania David de Gea, 31 kuhusu mkataba mpya. (90 Min) Manchester United huenda ikaangukia pia kwa nyota wa kimataifa wa Ivory Coast Sebastien Haller, 27. Mshambuliaji huyo kwa sasa anacheza chini ya kocha ajaye wa United Erik ten Hag pale Ajax. (Sun) Kiungo mholanzi Donny van de Beek, 25, atapewa nafasi Manchester United msimu ujao na kocha Ten Hag. (Telegraph - subscription required) Mlinzi mfaransa Jules Kounde anataka kuondoka Sevilla msimu wa kiangazi na nyota huyo mwenye miaka 23 anaitazama zaidi Chelsea. (Times - subscription required) Chelsea inamfuatilia mlinzi wa Ujerumani Amos Pieper, 24, ambaye mkataba wake na klabu ya Bundesliga Arminia Bielefeld unamalizika mwishoni mwa msimu. (Mirror) Newcastle inamtaka kiungo wa Tottenham na Denmark Pierre-Emile Hojbjerg, 26. (Express)) Kiungo wa Wolves na Ureno Ruben Neves, 25, ana shauku ya kujiunga na Barcelona. (Sport - in Spanish) Kuna matumaini makubwa pale Barcelona kwamba mshambuliaji wa Poland Robert Lewandowski, 33, anaweza kujiunga nao msimu huu akitokea Bayern Munich. (Sport - in Spanish) Nyota wa kimataifa wa Croatia Luka Modric, 36, anajiandaa kusaini mkataba mwingine mpya Real Madrid, utakaomalizika mwaka 2023. (Fabrizio Romano) Leeds United watajielekeza kumsajili mshambuliaji wa Wales Brennan Johnson kama watasalia ligi kuu England, na endapo pia klabu Nottingham Forest anayochezea kinda huyo mwenye miaka 20 itashindwa kupanda ligi kuu. (Mail) Newcastle United inakaribia kumalizana na mlinzi wake raia wa Switzerland Fabian Schar, 30 kwa kumpa mkataba mpya,  mkataba wake wa sasa unamalizika mwishoni mwa msimu. (Mail) Mlinzi wa pembeni muingereza Ashley Young ataongeza mkataba wake wa kusalia Aston Villa kwa mwaka mmoja zaidi, alijiunga na klabu hiyo ya Midlands akitokea Inter Milan msimu uliopita. (Times - subscription required) Villa iko kwenye mazungumzo ya kumsajili kiungo Msoctland wa Hearts Ewan Simpson. (Mail)	https://www.bbc.com/swahili/61239671
religion	Imamu aliyefariki akipambana na ubaguzi wa rangi Afrika Kusini	"Jamaa na marafiki wa imamu aliyefariki miaka 50 iliyopita akipinga ubaguzi wa rangi  nchni Afrika kusini bado wanasononeka kutokana na kifo chake anaandika mwandishi wa BBC Penny Dale. Matukio mawili muhimu huko Cape Town nchini Afrika Kusini mnamo Septemba 29 mwaka 1969. La kwanza lilikuwa ni msafara wa mazishi  - takriban watu 40,000 walilibeba jeneza la Imam Abdullah Haron kwa kiasi ya kilomita 10 mpaka sehemu ya kuzikwa katika makaburi ya waislamu Mowbray. Na usiku wake tetemeko la ardhi kubwa na ambalo ni nadra kutokea  lilitikisa. Kwa wengi waliohudhuria mazishi, matukio hayo mawili yalihusiana - wanasema kifo cha  imamu huyo wa Afrika kusini mwenye miaka 45 kilikuwa ni cha uchungu na kilichowashutusha wengi. Imam Haron alifariki gerezani mnamo Septemba 27, baada ya kuwekwa kizuizini peke yake kwa siku 123 na kuhojiwa kila siku kuhusu kuhusika kwake katika  vita dhidi ya utawala wa ubaguzi wa rangi  uliomalizika mnamo 1994 kufuatia kuchaguliwa kwa rais Nelson Mandela kama kiongozi wa kwanza mweusi nchini humo. Imam Haron alikuwa kiongozi wa kwanza wa dini kufariki gerezani chini ya utawala huo wa ubaguzi wa rangi. Kifo chake kiliashiria kuwa hata viongozi wa dini hawakuwa salama dhidi ya utawala wa ukandamizaji wa mtu mweupe. Kifo chake kilisababisha hasira duniani na akawa muislamu wa kwanza  kukumbukwa katika kanisa maarufu la St Paul's Cathedral mjini London. Maafisa wa usalama wanasema alifariki baada ya kuanguka kutoka kwenye ngazi. Walisema hawakuhusika na mbavu mbili zilizovunjika mwilini mwa Imamu huyo pamoja na majeraha mingine 27 mwilini mwake, licha ya kutambulika kwa mtindo wao wa kuwapiga na kuwatesa wafungwa. familia ya imamu huyo inasema haiukubali 'uongo huo' na wanataka uchunguzi mpya katika kukumbuka miaka 50 tangu kifo chake. Msanii Haroon Gunn-Salie anaiunga mkono kampeni hii - amepewa jina kwa heshima ya imamu huyo na ameunda kazi kadhaa za sanaa katika kumkumbuka maisha na kifo chake. Kazi yake ya hivi karibuni Gunn-Salie, Crying for Justice, ni  makaburi 118  matupu anayosema ni ya kila mtu aliyeuawa akiwa kizuizini wakati wa utawala huo wa ubaguzi wa rangi  akiwemo Haron. Walizuiwa pasi kushtakiwa - na polisi wanasema walianguka kutoka kwenye ngazi, walianguka wakiwa bafuni au walijirusha kutoka kwenye madirisha. 'Kilio kwa mahakama' Hakuna aliyechukuliwa hatua kwa mauaji hayo  na ni kidonda kilicho wazi kwa familia zao. Yatakapomalizika makaburi hayo yalioundwa na Gunn-Salie yataunda neno: 'Justice?' yaani Haki. ""Kazi hiyo ya sanaa ni kilio kwa mahakama,"" anasema Gunn-Salie. ""Ni taarifa ya wazi inayouliza, kufukua yaliopita, kutoa ushahidi  na kuzituliza familia za wahanga."" Kwa masikitiko, mjane wake mwenye umri wa miaka 93 Galiema Haron alifariki Jumapili, takriban miaka 50 kamili tangu mazishi ya mumewe pasi kupata utulivu wa roho. Imam Haron alikuwa mojawapo ya maimamu vijana Afrika kusini  - alikuwa na miaka 32 tu alipoteuliwa kuongoza waumini katika msikiti wa Stegmann Road mjini Cape Town. Alianzisha mafunzo kwa watu wazima, makundi ya majadiliano ambapo mada zilichaguliwa na vijana na kuwahimiza wanawake kushiriki. Aliwakaribisha pia watu wasiotoka jamii ya waislamu wakiwemo wa vyama vya wafanyakazi na wanasiasa wa liberali kuja kuzungumza kuhusu kinachoendelea nchini. Alitenda alichosema, alizitembela jamii za watu weusi katika mitaa kama Langa, Gugulethu na Nyanga, ambako alifahamika kwa umaaufu kama mfundisi, au padri. Kando na kuwa imamu, Haron alifanya kazi kama muuzaji katika duka la pipi Wilson Rowntree. kazi yake ilimruhusu kuingia kutoka sehemu moja hadi nyingine bila ya mataizo  hata baada ya utawala kupinga watu kuzunguka na kuzitenga jamii kwa misingiya rangi na kuidhinisha sheria zilizoshinikiza hilo. Mnamo 1966 na miwshoni mwa 1968, imam alikwenda Hijja Saudi Arabia. Alisafiri kwa siri pia kwenda Misri kukutana na wanasiasa wanaoishi uhamishoni na baraza la kiislamu duniani. Alikwenda London pia ambapo binti yake mkubwa Shamela alikuwa anasoma. Kufika huko alikutana na Canon John Collins wa kanisa la St Paul's Cathedral, aliyekuwa anachangisha fedha za familia zisizojiweza za wanaharakati wa kisiasa waliouawa wanaozuiwa au waliolazimika kuishi uhamishoni. Wawili hao walifanya urafiki wa dhati na Abdullah Haron alikubali kubeba  kimagendo na kugawanya pesa hizo aliporudi Afrika kusini. Lakini wakati aliporudi Afrika kusini mnamo 1969, imam huyo alijuwa kwamba yuko katika hatari. Mnamo Mei 28 mwaka 1969 alichukuliwa na polisi ya utawala wa ubaguzi wa rangi na miezi minne baadaye alifariki. Taarifa ya ziada na Audrey Brown Kufahamu zaidi kuhusu Imam na msanii huyo sikiliza makala haya kutoka BBC."	https://www.bbc.com/swahili/habari-49896322
technology	Tuzo ya uandishi wa habari ina maana gani kwa Maxence Melo ?	"Mkurugenzi Mtendaji wa mtandao wa Jamii Forums Maxence Melo Mubyazi,  anasema kuwa tuzo ya  Kimataifa ya uhuru wa habari, inamuongezea hamasa zaidi ya kuifanya kazi yake anaoyoipenda. Akizungumza na BBC  mshindi huyo wa tuzo ya kimataifa ya uhuru wa habari mwaka 2019, amesema: ''Kwa kweli kwanza itaniongezea ufanisi wa kazi ...Utendaji wangu kwa kweli  Utaboreka, unajua  baada ya kufanyakazi kwa juhudi zote, nimetuzwa hili linanitia moyo sana'', amesema Bwana Melo. Tuzo hiyo ya Kamati Maalum ya Kuwatetea waandishi wa habari duniani (CPJ) hutolewa kwa waandishi wa habari waliopitia vikwazo vya kisheria. Amesema ameshinda tuzo hiyo huku akikabiliwa na kesi mbili mahakamani ambazo baadhi ya masharti ya dhamana ni kutotoka nje ya Mkoa wa Dar es Salaam. Kamati maalum ya kuwatetea waandishi wa habari duniani (CPJ) imesema kuwa Melo ambaye ni  mmiliki wa na muasisi mwenza wa wavuti wa  habari wa  Jamii Forums, ambao ni maarufu katika nchi za  Afrika Mashariki na kati, ambao hutumika kama jukwaa la mjadala na hutumika kama chanzo cha taarifa mpya na umekuwa ukitumika kutoa taarifa za siri ambazo zimesaidia kuboresha  uwajibikaji na uwazi nchini Tanzania. "" Hili  ni jambo kubwa kwangu nimekumbana na changamoto nyingi hasa kuhudhuria kesi mahakamani zaidi ya mara 100,"" amesema Melo. Wavuti  wa Jamii Forum  hutumika kuendesha mijadala, hasa kwa lugha ya kiswahili, juu ya mada zikiwemo kuhusu rushwa katika sekta ya umma na mapungufu ya serikali. Melo ambaye ameshinda tuzo hiyo  huku akikabiliwa na kesi mbili mahakamani ambazo baadhi ya masharti ya dhamana ni kutotoka nje ya Mkoa wa Dar es Salaam ameiambia BBC kuwa amefurahiwatuzo yake. '' Ninafurahi kwamba kwamba nimeweza kupata tuzo hii kwa kuitumikia jamii na kutambuliwa kwa kazi ngumu ninayoifanya kwa ajili jamii''. Mkurugenzi huyo wa  Jamii Forum amekiri kuwa kazi yake sio rahisi, hata hivyo amewaomba waandishi wa habari wenzake hususan nchini Tanzania  kufanya kazi kwa bidii na kwa kuzingatia maadili ya uandishi wa habari badala ya kuharibiana majina. '' Ningependa kuwaomba waandishi wenzangu tuepuke  kukandamizana, kuchafuliana majina kwenye mitandao ya kijamii,  halafu kama kuna taarifa tuifanyie uchunguzi kabla ya kuitangaza. Tuifanye kazi yetu kwa kujiaminisha. Bila upendeleo, tusiangalie  sura, na tufahamu kuwa kazi yetu ina mipaka'', amesisitiza Bwana Melo. Melo ametunukiwa tuzo hiyo kwa kuongoza uhuru wa kujieleza mtandaoni. Mnamo mwaka  2016, ofisi ya Jamii Forum ilivamiwa na vikosi vya usalama ambavyo vilimkamata kwa ajili ya kuhojiwa. Baada ya kushikiliwa kwa siku nane, Melo alishtakiwa kwa kumiliki mtandao ambao haukusajiliwa nchini  Tanzania na kukataa kufichua utambulisho wa watumiaji wa  Jamii Forum. Mashtaka dhidi ya  Melo yako chini ya sheria ya Tanzania ya 2015 ya uhalifu wa mitandaoni. Mnamo mwaka 2017, Melo alifikishwa mahakamani mara 81. Hadi leo anaendelea na kesi ya kutaka kulisafisha jina lake. Melo ni Mtanzania wa kwanza kushinda tuzo hiyo tangu zilipoanzishwa mwaka 1996 na atakabidhiwa Novemba, 2019 mjini New York, Marekani."	https://www.bbc.com/swahili/49013502
entertainment	Twitter: Kwa nini Elon Musk alioa mwanamke mmoja mara mbili?	Elon Musk, mmoja wa watu tajiri zaidi duniani, mvumbuzi wa gari la umeme, mwenye ndoto ya kuhakikisha mwanadamu anaweza kuishi katika anga la mbali, sasa atakuwa mkuu wa mtandao wa Twitter. Elon Musk atamiliki Twitter kwa kitita cha bilioni 44. Bodi ya Twitter imeidhinisha hili. Elon Musk, mwanzilishi mwenza wa Tesla na Space-X, ana utajiri wa zaidi ya bilioni 200. Lakini maisha ya bilionea huyu sio ya kuvutia sana. Je! unajua mambo yanayomkabili katika maisha yake? Elon Musk alizaliwa Pretoria, Afrika Kusini. Tangu utotoni, alipendezwa na hadithi za kisayansi na umeme. Kulingana na wengine, kivutio hiki kilionekana zaidi katika kampuni zao, SpaceX na Tesla. Katika umri wa miaka kumi na saba, Musk alikwenda Canada kusoma fizikia na uchumi. Mnamo mwaka 1992, aliingia chuo kikuu huko Marekani. Baada ya kujiunga na chuo kwa ajili ya kufanya PhD nchini Marekani, aliacha chuo ndani ya siku mbili na kuzindua gazeti la mtandaoni la Zip2. Baadaye aliuza kampuni na kuanzisha PayPal. Mnamo mwaka 2002, akiwa na umri wa miaka 31, aliuza kampuni ya PayPal kwa eBay kwa bilioni 1.5. Ingawa Elon Musk na Tesla ni sawa leo, Musk hakuanzisha Tesla. Hapo awali alikuwa mwenyekiti wa kampuni ya Tesla na mnamo mwaka 2008 akawa afisa mkuu mtendaji wa kampuni hiyo. Musk alikuwa na pesa nyingi baada ya kuuza kampuni ya PayPal. Waliwekeza pesa hizo kwa kampuni kama SpaceX na Tesla. Lakini mwanzoni, kampuni zote mbili zilishindwa. SpaceX ilipata ajali tatu mfululizo za roketi. Elon Musk ameoa mara tatu, lakini mara mbili kwa mwanamke mmoja. Ndoa ya kwanza ya Musk ilikuwa kwa Justin Wilson. Alikuwa mwandishi wa mambo yasiyo ya kweli. Walifunga ndoa mwaka wa 2000 na kuachana mwaka wa 2008. Musk baadaye alimuoa Talulah Riley mwaka wa 2010. Lakini ndani ya miaka miwili, waliachana. Lakini mwaka uliofuata, 2013, wawili hao walifunga ndoa tena ila mzunguko wa ndoa-talaka-ndoa haukuishia hapo. Mnamo mwaka 2014, Musk aliwasilisha tena talaka na akajiondoa. Mnamo mwaka 2016, Talulah Riley aliwasilisha talaka tena na wakatengana. Inasemekana kwamba mwigizaji Robert Downey Jr. aliongozwa na whimsy ya Elon Musk kwa uhusika wake katika filamu ya Iron Man. Mnamo mwaka wa 2018, mwimbaji wa pop wa Canada Grimes (jina halisi Claire Butcher) na Musk walikutana. Grimes na Musk wamekuwa wakichumbiana kwa miaka minne iliyopita. Walipata mtoto wa kiume mnamo mwaka 2020. Jina lake ni X Æ A-12. Kulikuwa na hisia nyingi kwenye Twitter wakati wawili hao walipotangaza jina la mtoto. Kila mtu alikuwa akiuliza swali moja, jinsi ya kutamka jina hili haswa. Grimes baadaye alifafanua jina hilo kwenye Twitter. ''Sasa Grimes na Musk wanaishi mbalimbali, Musk alisema katika mahojiano. Akihojiwa na jarida la Page Six la New York alisema, ''Tunapendana, lakini hatuwezi kukaa pamoja kwa muda mrefu kwa sababu ya kazi zetu. Tumekaa mbali kwa muda mrefu, hivyo karibu tutengane.'' 6.Gari la michezo lilitumwa kwenye anga ya mbali Mnamo mwaka 2018, kampuni ya Musk ilizindua roketi nzito ya Falcon kwenye anga la mbali. Iliruka kwa takriban sekunde 154, na kisha ikaachiliwa. Wakati sehemu zingine za roketi zilidondoka kutoka kwa mwili mkuu, tukio jipya lilionekana ulimwenguni. Gari nyekundu ya michezo ya umeme. Gari hilo lilikuwa limepelekwa kwenye anga la mbali. Nyuma ya haya yote, bila shaka, alikuwa Musk. Gari hilo pia lilikuwa la kapuni ya Tesla. Wimbo wa 'Space Odity' ulikuwa ukichezwa kwenye gari hili. Na utaimba kwenye anga la mbali milele. Akizungumzia hilo, Musk alisema, ''Ni kweli kwamba hili lilikuwa tukio lisilo la kawaida. Lakini kuna furaha nyingi zinazoendelea katika maisha.'' 7. Mhalifu wa ngono aliyeshtakiwa kwa kuokoa watoto walionaswa kwenye pango nchini Thailand. Je, unakumbuka watoto hao ambao walikwama kwenye pango nchini Thailand mnamo 2018? Mnamo Juni 23, watoto 12 na kocha wao mwenye umri wa miaka 25 waliingia kwenye pango la Tham Luang katika eneo la Chiang Rai kaskazini mwa Thailand baada ya kufanya mazoezi ya soka. Lakini tangu wakati huo hakuna mtu aliyesikia sauti yake. Wavulana hao walikuwa wamenaswa katika pango lililojaa maji kwa siku 18. Mpiga mbizi aliyekwenda kumuokoa pia aliuawa. Baadaye watoto hao waliachiliwa wakiwa salama. Mpiga mbizi wa Uingereza, Vernon Unsworth, alichangia jukumu muhimu katika kufikiwa kwa hatua hiyo. Lakini Elon Musk alikuwa ametoa madai ya kutisha ya unyanyasaji wa kingono kwa watoto dhidi ya mzamiaji huyo. Alitoa madai hayo kwenye Twitter Musk na alikuwa amesema Vernon alibaka Watoto hao. Vernon pia alikuwa amewasilisha kesi ya kuchafuliwa sifa dhidi ya Musk. Alikuwa amedai fidia ya mamilioni ya dola. Baadaye Musk aliufuta ujumbe wake kwenye mtandao wa Twitter na kumuomba msamaha Vernon. Pia aliomba msamaha kwa Vernon mahakamani. Hata hivyo, baraza la majaji, hata hivyo, liliamua kwamba matamshi ya Musk hayakuchafua jina la Vernon Unsworth.	https://www.bbc.com/swahili/habari-61242583
politics	Uchaguzi wa Marekani 2020: Je wajua kuna wagombea wengine 1,214 wa urais Marekani?	"Marekani imekuwa na marais kwa zaidi ya miaka 230, lakini - George Washington - ndiye wa kwanza kuchaguliwa kama mgombea binafsi. Siasa za vyama vya Republican na Democratic zimeangaziwa zaidi na vyombo vya habari kiasi cha kuwa ni vigumu mtu yeyote kutoka nje ya vyama hivyo kushinda uchaguzi. Kufikia Octoba 9, wagombea 1,216 wa urais waliwasilisha maombi ya kutaka kuwania kiti cha urais wa Marekani kwa Tume ya Uchaguzi. BBC alizungumza na watatu kati yao - mpiga piano na mashauri nasaha, mzaliwa wa Marekani na fundi wa mitambo mawasiliano ya kiteknolojia na bilionea wa sarafu ya dijitali - wanasimamia nini, na kwanini wanastahili kura za Wamarekani. 'Wamarekani wataona wagombea wawili wakuu hawafai' Jade Simmons ni mwanamke ambaye kwa lugha ya majazi anavalia kofia kadhaa. Malikia huyo wa zamani wa urembo pia ni mpiga piano wa tamasha la kitaalam, mshauri nasaha, rapa, mama, na mchungaji aliyeteuliwa. Kama anavyosema, yeye ni mgombea asiyekuwa wa kawaida, ""lakini kuna nyakati ambazo sio za kawaida "". ""Kwangu mimi huu ni wakati ambao hatuwezi kufanya mambo kama kawaidal,"" anasema ""Mimi ni binti wa mwanaharakati wa kupigania haki katika jamii, pia naomba mjue kuwa baba yangu alinifunza kutonyamaza nisiporidhika na mambo yalivyo, ukiona haki inakiukwa unahitaji kujiuliza laiti ni mimi ningelifanyaje."" Anasemalengo lake ni kubuni nafasi sawa kupitia uchumi, elimu na mageuzi ya mfumo wa haki. Na kutokana na malengo hayo ""anapania kuendesha kampeni isiyo na gharama katika historia ya nchi yetu"". ""Inategemea swali hilo umemuuliza nani!"" anasema. ""Kila kitu kutoka kwa wanaolalamika kinyonge hadi wahafidhina makanisani wanapenda sera zetu."" Anasema malezi yake ya kihafidhina na mpenda dini hayajamnya yeye kuwa mhafidhina moja kwa moja , anasema. Janga la corona limevuruga kwa kiwango kikubwa kinyang'anyiro ch akuingia Ikulu ya White kwa kuzuia mikusanyiko ya watu, hali iliyolazimu vyama vya kisiasa kunadi sera katika mitandao ya kijamii na vyombo vya habari. Lakini  kwa Jade, changamoto kubwa iliyokumba kampeni yake ni kujitambulisha kwa watu wajue naye yuko katika kinyang'anyiro hiki. ""Hata wakati wa ambapo ulimwengu uliangazia suala la maisha ya watu weusi yana umuhimu watu walikuja pamoja kuzungumzia suala hilo kupitia vyombo vya habari na mashirika ya kijamii - lakini vyombo hivyo vy ahabari vilikataa kusema nika hapa. ""Huenda umemsikia msanii maarufu kama Kanye West ambaye hata hakuwasilisha makaratasi yake lakini Julai tarehe nne alipotangaza kuwa tagombea urais ndani ya dakika 30 taarifa yake iliangaziwa katika vyombo vyote vikuu vya habari. Kwa hivyo tulishangaa sana kuona suala la demokrasia halipo kama wanavyodhania wapiga kura wa Marekani hasa ukilichunguza kwa undani."" Wakati wagombea walioteuliwa na Republican na Democratic watakuw akatika karatasi ya kupiga kura katika majimbo yote, wagombea binafsi lazima wafikia masharti kadhaa kabla ya kupewa idhini ya kugombea. Jina la Bi Simmons lilichapishwa katika makaratasi ya kupiga kura katika majimbo ya Oklahoma na  Louisiana, lakini katika majimbo mengine 31  alisajiliwa kama mgombea atakaye andikwa jina - kumaanisha ikiwa wapiga kura wataandika jina lake katika karatasi ya kupiga kura basi kura yake itahesabiwa. Anakubali kuwa hali ilivyo hana uwezo wa kufikia ndoto yake kwa sasa, lakini anaamini siku moja ataingia ikulu. 'Nimeamua kuishi maisha yangu kwa kuwahudumia watu milele' Brock Pierce ni mwigizaji wa zamani wa watoto ambaye alionekana kwenye densi ya Mighty Ducks na aliigiza kama mtoto wa rais katika filamu ya ucheshi ya First Kid mwaka 1996. Lakini pia ni mfanyabiashara wa teknolojia na bilionea wa sarafu ya dijitali Kwanini anagombea urais? Moojawapo ya sababu kuu ni kwamba hapendelei hali ya mambo yalivyo nchini. ""Nadhani tunakosa maono ya siku zijazo - Namaaniasha ulimwengu tunaotaka kuishi kufikia mwaka 2030? Tuna mpango gani? Tunajaribu kwenda wapi, unanielewa? Lazima uwe na azma ya kufikia lengo lako. Lakini kile tunachoona ni watu wanaotoa mapendekezo ambayo hayana tija. Inasikitisha sana. Na mimi nina wazo la jinsi tunavyoweza kujikwamua katika janga hilo."" Kwa miaka mmine iliyopita, Bw. Pierce amekuwa akijihusisha na shughuli za kutoa misaada huko Puerto Rico, ambapo wakfu wake umekusanya mamilioni ya dola kuwasaidia wahudumu wa afya kupata vifaa vya kinga binafsi PPE. Alipoulizwa Wamarekani wanahitaji kupatia masuala gani umuhimu katika miaka minne ijayo, aalipendekeza nchi ikome kufuatialia ""ukuaji kwa maslahi ya ukuaji tu"", na kupima mafanikio yake kwa jinsi maisha, uhuru, na jinsi ukuaji huo unavyobadilisha hali ya watu. BBC ilipombana kwa maswali ya kisiasa Bw. Pierce anaye fahamika na Rolling Stone kama ""Mfalme wa sarafu ya jiditali"" anataka kuhalalishwa kwa bangi na pia anaamini sana uhuru wa mtu binafsi. Amewafadhili wagombea kadhaa wa chama cha Republican kuwania vitikadhaa vya kisiasa. 'Lazima tubadilishe mambo kadhaa ambayo ni msingi wa taifa hili' Kitu kimoja kinachowaunganisha wagombea binanfsi ni kwamba hawahitaji kuridhisha wafuasi wengi wa chama kupa jukwaa la kujieleza- kwa hivyo wanajiendesha wenyewe na kuangazia masuala yanayowagusa wao binafsi. Mark Charles ni mfuno mzuri wa kauli hii. Kitaalamu alifanya kazi ka mtaalamu wa programu za kompyuta na huduma za kiufundi, lakini pia ni mpiganiaji mkuu wa haki ya kijamii juu ya maswala yanayoathiri Waamerika wa asili na watu wa rangi. Lengo lake ni kuwa mgombea mbadala kwa watu ambao hawajavutiwa na Trump au Biden."	https://www.bbc.com/swahili/habari-54826753
entertainment	Mpiga picha aliyehatarisha maisha yake kutengeneza makala kuhusu Boko Haram	Mpiga picha wa Nigeria Nelly Ating, ametengeneza makala ya wahanga wa Boko Haram tangu mwaka 2014. Angalia baadhi ya picha alizoweza kuzikusanya katika makala yake.	https://www.bbc.com/swahili/55172438
politics	Jeshi la Sudan lamrejesha madarakani Waziri Mkuu Abdalla Hamdok	"Waziri Mkuu wa Sudan aliyeondolewa Abdalla Hamdok amerejeshwa madarakan, baada ya kuwekwa katika kifungo cha nyumbani wakati wa mapinduzi ya ghafla ya kijeshi mwezi uliopita. Bw. Hamdok aliachiliwa kutoka kifungo cha nyumbani mapema leo kabla ya kuonekana kwenye Televisheni ya serikali pamoja na kiongozi wa mapinduzi, Jenerali Abdel Fattah al Burhan, katika hafla ya kutia saini makubaliano. Waziri Mkuu alisema amekubali kusaini mkataba wa kisiasa ili kulinda maisha ya raia. Makabiliano kati ya waandamanaji wanaounga mkono demokrasia na vikosi vya usalama yamekuwa ya umwagaji damu katika siku za hivi karibuni. Makumi ya watu wamepigwa risasi na kuuawa tangu jeshi lilipochukua mamlaka tarehe 25 Oktoba. Hapo awali, wapatanishi walitangaza kuwa makubaliano yaliyofikiwa ni pamoja na kuachiliwa kwa wafungwa wa kisiasa. Majenerali wa kijeshi wa Sudan wamekuwa chini ya shinikizo la kuwataka kuirejesha kazini serikali inayoongozwa na raia iliyoiondoa madarakani mwezi uliopita Hatua iyo Ilizua maandamano makubwa ya wiki kadhaa ambayo yalisababisha vifo vya watu wengi. Makubaliano hayo yaliafikiwa Jumamosi usiku, na yatatiwa saini kutekelezwa baadaye Jumapili, mkuu wa Chama cha Umma cha Sudan, Fadlallah Burma Nasir, alithibitisha. Bw Hamdok amekubali masharti ya kukomesha umwagaji damu zaidi, shirika la habari la Reuters linaripoti, likinukuu chanzo kilicho karibu naye. Kundi la wapatanishi, ambalo lilijumuisha wasomi , wanahabari  na wanasiasa, lilitoa taarifa inayoeleza masharti ya mkataba huo. Linasema kuwa Bw Hamdok na wajumbe wake wa baraza la mawaziri ambao walizuiliwa wakati wa mapinduzi wataachiliwa na kwamba atarejea katika nafasi yake kama waziri mkuu. Pia inasema sheria zinazotawala mpito wa Sudan kuelekea demokrasia zitarejeshwa. Viongozi wa kijeshi na raia wa Sudan wamekuwa katika mpangilio wa kugawana madaraka tangu Agosti 2019, baada ya rais wa muda mrefu wa kimabavu wa nchi hiyo, Omar al-Bashir, kupinduliwa. Mpangilio huo uliingia katika mgogoro mwezi uliopita wakati kiongozi wa kijeshi, Jenerali Abdel Fattah Abdelrahman Burhan, alipovunja mkono wa kiraia wa serikali na kuwakamata viongozi wake. Alisema hayakuwa ""mapinduzi"", lakini ni hatua inayohitajika kuzuia vita vya wenyewe kwa wenyewe ambavyo vinatishia kuzuka kwa sababu makundi ya kisiasa yamekuwa yakichochea raia dhidi ya vikosi vya usalama. Alijiteua mwenyewe kama mkuu wa baraza jipya tawala, na viongozi wa kijeshi na waasi wa zamani wakiwa upande wake. Katika miji mingi, ikiwa ni pamoja na mji mkuu wa Khartoum, waandamanaji wanaopinga mapinduzi waliweka vizuizi vya muda na mirundo ya matairi, wakiwa na hasira kwamba njia yao ambayo tayari ni tete ya demokrasia imetekwa nyara. Jeshi lilijibu kwa ukali, na linashutumiwa kwa kuwapiga risasi waandamanaji. Makubaliano hayo mapya yanakuja kabla ya mikutano zaidi iliyopangwa siku ya Jumapili. Jumuiya ya kimataifa ililaani mapinduzi hayo na kutaka wafungwa wa kisiasa waachiliwe huru. Benki ya Dunia ilisitisha msaada wake kwa Sudan, na Umoja wa Afrika (AU) ukasimamisha uanachama wa nchi hiyo katika umoja huo. Mapinduzi ni jambo la kawaida nchini Sudan, na kumekuwa na majaribio kadhaa yaliyofeli tangu 2019, ikiwa ni pamoja na wiki chache kabla ya unyakuzi wa hivi punde wa mamlaka."	https://www.bbc.com/swahili/habari-59365017
business	C﻿OP 27: Mkutano wamalizika kwa makubaliano ya kihistoria, nchi zilizoathirika na hali ya hewa duniani kulipwa	"Mkutano wa kilele wa COP27 umefikia makubaliano na mpango mkubwa wa kihistoria wa hali ya hewa, ambapo pamoja na mengine, kuanzisha mfuko wa fedha za kulipa mataifa masikini kutokana na athari za mabadiliko ya tabia nchi. Suala la kuundwa mfuko wa kuzisaidia nchi masikini kukabiliana na gharama ya uharibifu unaosababishwa na athari za mabadiliko ya hali ya hewa limeonekana ni suala la kihistoria. K﻿ilichobaki sasa ni kufuatwa kwa uratibu na vipengele ambavyo Umoja wa Mataifa unapaswa kukubaliana. 'Sauti hatimaye zimesikika - katika ardhi ya Afrika' Akaunti rasmi ya Twitter ya COP27 inapongeza mpango huo ""uliosubiriwa kwa muda mrefu"" wa kuzindua mfuko wa kusaidia mataifa yaliyoathirika zaidi na mabadiliko ya hali ya hewa. ""Historia imeandikwa,"" inasema kwenye Twitter. ""Katika ardhi ya Afrika, sauti ya jamii zilizoathirika sana hatimaye zimesikika."" Justin Rowlatt, mhariri wa masuala a hali ya hewa BBC, anayeripoti mkutano huo wa COP27 anasema wenyeji wa Misri katika mkutano huu wa hali ya hewa wa Umoja wa Mataifa wamefanikisha kitu cha ajabu. Wameshughulikia suala ambalo limekuwa kidonda ndugu tangu mazungumzo haya yalipoanza miaka 30 iliyopita - kuhusu nchi zilizo hatarini kusaidiwa kutokana hasara na uharibifu wa mabadiliko ya hali ya hewa ambazo tayari zinasumbua katika jamii zao. Lakini anasema wakati huo huo hawajaibua nia ya kukabiliana na chanzo kikuu cha mabadiliko ya hali ya hewa - ambacho ni uzalishaji wa gesi chafu ambayo inaongeza joto kwenye sayari yetu. Uchambuzi wake unaeleza kwa hakika, kwa kuanzisha aina mpya ya nishati ya inayotoa""chafu kidogo"" wengi wanaamini kuwa wamerejea kile kilichokubaliwa katika mkutano uliopita wa Umoja wa Mataifa wa hali ya hewa huko Glasgow. Nchi za Umoja wa Ulaya zimeashiria utayari wa kufikia maelewano kuhusu ufadhili kwa nchi zilizo hatarini. Hata hivyo zimeeleza wazi kwamba hazitosaini makubaliano ambayo yataenda kinyume na malengo ya kupunguza ongezeko la joto duniani hadi kufikia nyuzi 1.5 katika kipimo cha Celsius. Mkutano huo uliokuwa umalizike Ijumaa, umelazimika kusogezwa mbele kwa siku mbili zaidi mpaka usiku wa manane ili kufikia makubaliano hayo yaliyochukua muda. Zaidi ya nchi 200 zimeshiriki na kukubaliano mpango huo ambao, nchi nyingi za Afrika zinanufaika. Ikiwa sasa zinasubiri utararibu rasmi wa uamuzi huo, lakini haitarajiwa kuchelewa kuchukuliwa hatua kwa kuwa mkutano ujao wa kilele wa hali ya hewa wa COP28 utakaofanyika mwezi Novemba, 2023, utapokea ripoti ya hatua zilizochukuliwa."	https://www.bbc.com/swahili/articles/ckkn356yqeyo
politics	Rais Zelensky: Raia wa Urusi wanaandaliwa kwa vita vya kinyuklia﻿	"Rais wa Ukraine Volodymyr Zelensky anasema maafisa wa Urusi wameanza ""kutayarisha jamii yao"" kwa uwezekano wa matumizi ya silaha za nyuklia, lakini akaongeza kuwa haamini kuwa Urusi iko tayari kuzitumia. Katika mahojiano na BBC, Rais Zelensky alikanusha kuwa alihimiza mshambulizi dhidi ya Urusi, akidai kuwa matamshi ya hapo awali yalitafsiriwa vibaya. ""Lazima utumie mateke ya kuzuia,"" alisema, akimaanisha vikwazo, ""sio mashambulizi"". Katika wiki za hivi karibuni, jeshi la Ukraine limekomboa tena maeneo makubwa ya ardhi katika mashambulizi yaliyofaulu ambayo yamewalazimu wanajeshi wa Urusi kuacha maeneo walioshikilia kwa muda mrefu. Katika kile Kyiv inachokielezea kama jibu la Moscow kwa kushindwa kwake, Rais Vladimir Putin amejumuisha mikoa minne inayokaliwa kwa mabavu ya Ukraine. Hatua hiyo iliopuuzwa na wengi kuwa haramu, imeibua hofu ya uwezekano wa kuongezeka kwa vita hivyo vilivyodumu kwa miezi saba. Rais Putin na maafisa wengine wakuu wa Urusi wamependekeza kuwa silaha  ndogo za kinyuklia na zile za kimbinu - zinaweza kutumika kutetea maeneo hayo, ingawa maafisa wa Magharibi wanasema hakuna ushahidi wowote Moscow iko tayari kufanya hivyo. Akizungumza kwa lugha ya kiingereza katika afisi yar ais mjini Kyiv , rais Zelensky alisema: wanaanza kuandaa jamii yao. Hiyo ni hatari sana.Hawako tayari kuitumia lakini wanaaza kuwasiliana  hawajui iwapo wataitumia au la . nadhani ni hatari sana hata kuizungumzia. Halafu akizungumza kwa Lugha ya Ukraine kwa kutumia mfasiri: Tunachoona ni kwamba raia wa Urusi wanataka kusalia madarakani kwa Maisha ndio maana naona hatari ya kutumia silaha ya kinyuklia sio rahisi kama wanavyosema wataalamu , kwasababu wanaelewa hakuna kurudi nyuma baada ya kuitumia, sio tu kwa historia ya taifa lao bali wao wenyewe kibinafsi. Hatahivyo alikana madai ya kutaka kushambulia Urusi wakati wa hafla moja ya mtandaoni siku ya Alhamisi akisema kwamba neno la Ukraine alilotumia lilieleweka vibaya. Matamshi hayo ya awali yalipingwa na msemaji wa Kremlin Dmitry Peskov  aliyesema kwamba kuna mpango wa kuanzisha vita vingine vya dunia, huku Waziri wa masuala ya kigeni nchini Urusi, Sergei Lavrov akisema kwamba hiyo ndio maana Urusi ilikuwa na haki kuanzisha vita nchini Ukraine. Baada ya ufasiri huo, rais Zelensky alisema, wao Warusi walitumia njia yao , kwa ajili ya manufaa yao wenyewe na kuamua kuifasiri kivyao. Mahojiano hayo yalifanyika saa chache baada ya rais wa Marekani Joe Biden kusema kwamba tishio la Urusi kutumia silaha za kinyuklia lilileta karibu Armageddon{ mwisho wa dunia}  zaidi ya muda wowote ule tangu mgogoro wa silaha nchini Cuba wakati wa vita baridi. Rais Zelensky alisema kwamba hatua zilihitajika , kwasaabu vitisho vya Urusi vilikuwa hatari kwa dunia nzima . Moscow alisema ilikuwa imepiga hatua tayari  kwa kukalia kinu cha kinyuklia cha Zaporizhzhia, ambacho ndio kinu kikubwa zaidi barani Ulaya ambacho rais Putin anajaribu kukifanya mali ya Warusi. Takriban wanajeshi 500 wa Urusi wamewekwa  kwenye kiwanda hicho, alisema, ingawa wafanyikazi wa Ukraine ndio wanaokiendesha. ""Ulimwengu unaweza kukomesha haraka vitendo vya wavamizi wa Urusi,"" Rais Zelensky alisema. ""Ulimwengu unaweza kutekeleza kifurushi cha vikwazo katika masuala kama hayo na kuwalazimu  waondoke kwenye kinu cha nyuklia."" Wakiwa wamewezeshwa na silaha za hali ya juu zinazotolewa na nchi za Magharibi, jeshi la Ukraine limepiga hatua kubwa mashariki na kusini, na kukomboa miji na vijiji hata katika maeneo ambayo Kremlin inadai sasa ni sehemu ya Urusi. Rais Zelensky alisema majeshi ya Urusi yalikuwa yanapanga ""mapambano ya kutosha"", lakini kwamba Ukraine ilikuwa imepokea silaha - ""Sitasema tunazo za kutosha sasa"" - na wanajeshi wamepatiwa motisha ya kusonga mbele. Hatua ya kusukumwa nyuma kwa jeshi la Urusi, jambo la aibu kubwa kwa Rais Putin, imesababisha ukosoaji usio wa kawaida kwa jeshi la nchi hiyo. Katikati ya hasara hiyo, Rais Putin alitangaza sajili wa mamia kwa maelfu ya askari wa akiba, jambo ambalo lilisababisha maandamano ya kupinga vita nchini Urusi nakusababisha kuondoka kwa msafara mkubwa wa watu wenye umri wa kijeshi kwa mataifa ya kigeni. Rais Zelensky amewataka Warusi ""kupigania miili, haki na roho zao"", akisema: ""Watoto hao waliosajiliwa kuwa wanajeshi wa ziada  sasa, wanakuja bila kitu. Bila bunduki au silaha. Wanatupwa hapa kama lishe ya mizinga ... Ikiwa wanataka kuwa. kebabs - sawa, waache waje Lakini ikiwa ni watu baada ya yote na wanafikiri kuwa hii ni maisha yao, wanapaswa kupigana. ""Kila kitu Putin anaogopa, na sio silaha ya nyuklia, anaogopa jamii yake,"" alisema. Anaogopa watu wake. Kwa sababu watu hao tu ndio wenye uwezo wa kuchukua nafasi yake siku hizi. Ondoa nguvu zake na kumpa mtu mwingine."" Alipoulizwa iwapo Rais Putin anaweza kunusurika katika ushindi wa mwisho wa Ukraine katika vita hivyo, alisema: ""Sijali."""	https://www.bbc.com/swahili/articles/cpv19lrzg3do
sports	Tetesi za Soka Ulaya Alhamisi 16.06.2022: Phillips, Pogba, Bale, Lukaku, Tarkowski, Vitinha, De Jong	Inter Milan wanatumai kumrejesha  mshambuliaji wa Ubelgiji Romelu Lukaku kutoka Chelsea. Lukaku anatamani sana kurejea Inter baada ya msimu mgumu akiwa na The Blues hivi kwamba atakatwa mshahara mnono. Chelsea bado wanataka ada ya mkopo kwa mchezaji huyo mwenye umri wa miaka 29, ambaye walimsajili kwa £97.5m kutoka kwa upande wa Serie A mnamo Agosti 2021. Inter wanajaribu kupunguza muda wao wa kuondoka wanapopata udhibiti wa fedha zao na hakuna makubaliano bado kuhusu saizi ya ada ya mkopo. Inafikiriwa kuwa makubaliano yatatimizwa kwa kuzingatia hamu ya Lukaku kurejea Italia. Lukaku, ambaye aliondoka Chelsea na kujiunga na Everton kwa pauni milioni 28 mwaka 2014, alirejea katika klabu hiyo ya Stamford Bridge kwa mkataba wa miaka mitano kutoka Inter msimu uliopita wa joto. Ada yake ilikuwa fupi tu ya rekodi ya uhamisho ya Uingereza ya £100m iliyolipwa na Manchester City kwa Jack Grealish. Lakini mkufunzi wa Chelsea Thomas Tuchel hakuwahi kutoa hisia kwamba Lukaku - ambaye alihama baada ya kuisaidia klabu hiyo ya Italia kushinda taji la Serie A mnamo 2020-21 - alifaa mtindo wake wa uchezaji anaoupenda zaidi. Mshambulizi huyo alifunga mabao 15 katika michuano yote akiwa na The Blues, na mabao manane katika mechi 26 za Premier League. Kiungo wa kati wa Leeds United na England Kalvin Phillips, 26, ameiambia klabu hiyo anataka kuondoka msimu huu ili kujiunga na Manchester City. (Football Insider) City wanaamini kwamba ofa ya takriban £45m-50m itaishawishi Leeds kumuuza, na inafikiriwa Phillips atashinikiza kuhama mara baada ya ofa kuwasilishwa. (Athletic) Wawakilishi wa kiungo wa kati wa zamani wa Manchester United Paul Pogba wanakaribia kukamilisha mkataba wa miaka minne kwa mchezaji huyo wa kimataifa wa Ufaransa, 29, kujiunga na Juventus kwa uhamisho wa bure. (Sky Sports) Juventus wanatarajia Pogba kusaini mkataba nao mwanzoni mwa mwezi ujao baada ya kufikia makubaliano ya maneno. (Guardian) Tottenham, Newcastle na Aston Villa ni miongoni mwa vilabu vya Ligi kuu ya England vinavyomfuatilia mshambuliaji wa Wales Gareth Bale, 32, ambaye ni mchezaji huru baada ya mkataba wake na Real Madrid kumalizika mwishoni mwa msimu huu. (Sun) Chelsea wameanza mazungumzo juu ya kurejea kwa mkopo Romelu Lukaku kwenda Inter Milan, lakini mshambuliaji huyo wa Ubelgiji, 29, atalazimika kukatwa mshahara. (Telegraph) Inter wana uhakika wa kufikia makubaliano ya kumnunua Lukaku, licha ya tofauti ya kiasi cha £4.3m katika tathmini ya ada ya mkopo ya vilabu. (Sky Sports) Everton wamekamilisha usajili wa beki wa Uingereza James Tarkowski, 29, kwa uhamisho huru kutoka Burnley lakini mpango huo hautarajiwi kutangazwa hadi mwisho wa Juni. (Liverpool Echo) Manchester United wanapigiwa upatu kumsajili kiungo wa kati wa Porto na Ureno Vitinha, 24, ambaye ana kipengele cha kuuzwa chenye thamani ya £34m. (Abola) Matumaini ya Chelsea kumsajili mlinzi wa Sevilla na Ufaransa Jules Kounde hayatakama licha ya mchezaji huyo mwenye umri wa miaka 23 kufanyiwa upasuaji wiki hii. (Standard) Arsenal bado wanaweza kumsajili kiungo wa kati wa Hispania Marco Asensio, 26, msimu huu huku mzozo kuhusu mshahara wake Real Madrid ukiendelea. (Sun) Asensio, ambaye amebakiza mwaka mmoja kwenye mkataba wake, angependa kusalia Real Madrid lakini anaamini anastahili nyongeza ya mshahara. (Marca) Real Madrid wanatumai kumsajili kiungo wa kati wa Borussia Dortmund na Uingereza Jude Bellingham, 18, licha ya ushindani kutoka kwa timu za Ligi kuu England za Manchester United na Liverpool kuhusu mkataba wa £78m. (Metro) Southampton wamefikia makubaliano na Manchester City kumsajili kipa wa Ireland Gavin Bazunu, 20. (90min). Bournemouth wanakaribia kumsajili beki wa West Ham Muingereza Ryan Fredericks, lakini Fulham pia wanamtaka mchezaji huyo mwenye umri wa miaka 29. (Football Insider)	https://www.bbc.com/swahili/61821403
health	Ule nini na nini cha kuepuka kula wakati wa kuharisha?	"Ni vyakula gani ni bora na ambavyo vina madhara? Je, nimeze dawa ili kuizuia? Haya ni baadhi tu ya maswali ambayo hujitokeza pale unapoharisha, hali inayoweza kusababishwa na kitu chochote kuanzia maradhi sugu au saratani hadi msongo wa mawazo au hali mbaya ya ulaji. Kila kesi ni tofauti na watu wanaweza kujibu tofauti kwa vyakula vingi tofauti. Jambo la kwanza ambalo wataalamu wanapendekeza ni kuhakikisha kuwa mtu huyo ana maji mengi, haswa linapokuja suala la watoto na wazee. ""Kunywa maji na lishe ni nguzo za matibabu ya kuhara katika umri wote, haswa kwa watoto wachanga na watoto wadogo,"" daktari wa watoto Luciana Rodrigues Silva, makamu wa rais wa Chama cha Madaktari cha Brazil (AMB) na profesa, aliiambia BBC News Brazil. Kuna vyakula vinavyopendekezwa kwa watu kwa ujumla, lakini ""menyu"" hii itategemea sifa za kila mtu, kama vile historia ya afya, umri na ukubwa wa wa tatizo la kuhara, inaonesha mfululizo wa tafiti na wataalamu walioshauriwa na Cristiane Martins kwa BBC. Pia, ni muhimu kuelewa kwamba sio tu kuhusu vyakula vinavyopendekezwa au la, lakini pia jinsi vinavyohifadhiwa, vinavyotayarishwa na kutumiwa. Kila kesi ni ya kipekee na ni juu ya mtaalamu maalumu kutoa muongozo kuhusu nini kifanyike. Lakini, kwa ujumla, wataalamu hawapendekeza aina fulani za vyakula ambazo huwa zinazidisha kuhara kwa baadhi ya watu. Hizo ni pamoja na vyakula vya mafuta, vilivyotiwa viungo, vilivyokaangwa na vitamu, pamoja na juisi, vinywaji vyenye kileo, na vyakula ambavyo ni vya nafaka nzima au vyenye nyuzi za lishe zisizoweza kuyeyuka (kama vile maharagwe na ngano nzima). Kuna sababu nyingi zinazowezekana za kuhara, ikiwa ni pamoja na maambukizi, kuvimba, sumu ya chakula, mizio ya chakula, lishe isiyo na usawa, covid, athari za dawa, mkazo, au hali sugu kama saratani, ugonjwa wa Crohn, ugonjwa wa vidonda vya tumbo. Ugonjwa wa kuhara unaweza kuwa wa kawaida, lakini ni hali mbaya ya kiafya ambayo inaweza hata kuua ikiwa haitatibiwa vizuri. Wataalamu na mamlaka za afya wanapendekeza utafute matibabu kwa ajili ya kuhara kwa zaidi ya wiki moja, damu, usaha, au ute wa kuteleza kwenye kinyesi, kutapika mara kwa mara, maumivu ya tumbo yanayoendelea au makali, kupungua uzito, mapigo ya moyo, dalili za upungufu wa maji mwilini, au mabadiliko ya rangi ya kinyesi. Wataalam wanapendekeza si kukomesha kuhara, kwa sababu ni udhihirisho wa ulinzi wa mwili na kujaribu kuzuia inaweza kuathiri mapambano dhidi ya sumu kutoka kwa bakteria ambayo husababisha kuvimba ndani ya utumbo, kwa mfano. Lakini kuna vyakula ambavyo kwa ujumla vinapendekezwa kwa kila mtu ili kupunguza au kutoongeza dalili, kama vile kuku ambaye hajanona, samaki (sio mafuta), nyama isiyo na mafuta, wali mweupe, tufaa ambazo hazijachujwa, karoti, mchuzi wa maharagwe na ndizi . Hivi ni vyakula vinavyoitwa vyenye kusabisha kufunga choo , ambavyo kwa ujumla husababisha kupunguzwa kwa kiasi cha kinyesi na kuongezeka kwa muda wa ""kasi ya usafiri wa kinyesi kwenye utumbo"", ambayo husaidia kupunguza dalili na kuzuia matatizo kama vile upungufu wa maji mwilini na kupoteza uzito, unaelezea mwongozo wa Chuo Kikuu cha Shirikisho cha Triangulo Mineiro (UFTM). Kadhalika, wale wanaougua magonjwa kama vile ugonjwa wa Crohn wanashauriwa kuweka kumbukumbu ya kile wanachokula na athari za vyakula hivi kwenye utumbo ili udhibiti huu uwe sahihi zaidi na binafsi. Inastahili kusisitiza kwamba kufikiri juu ya chakula cha mgonjwa wa kuhara haipaswi kuzingatia tu aina ya chakula, bali pia kuzingatia namna kinavyohifadhiwa, kutayarishwa na kutumiwa. Kila kesi ni ya kipekee na watu wanaweza kujibu tofauti kwa vyakula vingi tofauti. Lakini kuna idadi ya vyakula ambavyo havipendekezwi kwa watu wanaougua kuhara. Baadhi ya vyakula hivi huchukuliwa kuwa huongeza hali ya kuharisha. Orodha ya vyakula visivyopendekezwa kwa ujumla ni pamoja na: Sharubati ina kiwango cha juu cha fructose, ambayo huharakisha usafirishaji wa utumbo, kwa hivyo inapaswa kuepukwa. Bidhaa za maziwa ""Bidhaa za maziwa zinaweza kusababisha kuhara,"" mtaalamu wa lishe Durval Ribas Filho, rais wa Chama cha Brazili cha Nutrology, aliiambia BBC News Brazil."	https://www.bbc.com/swahili/articles/cv2pxv09ldxo
religion	Sherehe za Krismasi duniani kwa picha	Kutoka barani Afrika hadi Australia, misa na sherehe mbalimbali zimekuwa zikifanyika kuadhimisha moja ya siku takatifu katika kalenda za dini ya kikristo. Hizi ni baadhi ya picha zilizopigwa sehemu mbali mbali duniani. Jijini Mombasa misa ilifanyika usiku wa manane katika eneo maarufu la Fort Jesus. Jijini Nairobi mchana watu wakajitokeza kwenye viwanja vya bustani ya Uhuru kusherehekea na familia zao. Pia ilikuwa fursa nzuri kwa wafanyabiashara kwenye eneo hilo. Khartoum, Sudani Misa ya krismasi ikisherehekewa katika kanisa kuu la mtakatifu Mathayo ndani ya mji mkuu wa Sudani. Colombo, Sri Lanka Watoto wa kikatoliki  nchini Sri Lanka wakiwa wamevaa kama malaika katika kanisa la mtakatifu Anthony. Katika Jumapili ya pasaka, kanisa hilo lilikuwa la tatu kulengwa na watu waliovaa mabomu ya kujitoa muhanga, watu 54 walifariki dunia hapa, na zaidi ya watu 300 katika sehemu nyingine za nchi hiyo. Abu Dhabi, Umoja wa Falme za Kiarabu Muumini akiwasha mshumaa katika kanisa kuu la mtakatifu Joseph. Falme za Kiarabu ina jamii imayokua ya kikatoliki, huku Wafilipino wakiwa ni asilimia tano ya idadi ya watu wote. Mwanamke mmoja akijipiga picha nje ya kanisa kuu la mtakatifu Joseph katika mji mkuu wa Vietnam. Paris, Ufaransa Askofu Pilippe Marsset akiendesha misa ya usiku katika kanisa la mtakatika Germain l'Auxrrois. Kwa mara ya kwanza kwa zaidi ya miaka 200, Misa ya krismasi haikufanyika katika kanisa kuu la Notre-Dame baada ya moto mkali kutokea mwezi Aprili mwaka huu. Bethlehem, Palestina Misa ya usiku ikiendelea katika mji wa Magharibi wa Bank ambako Biblia inasema ndipo Yesu alipozaliwa. Mji wa Vatican Katika misa yake ya saba ya krismasi, Papa Francis amesema Mungu aliwapenda hata wale walio wabaya kati yetu, ujumbe unaoweza kutafsiriwa kuwa unahusu matatizo ya kanisa. Misa ya krismasi ya asubuhi ikiendelea katika kanisa la orthodox katika mji wa vita wa Aleppo nchini Syria. Jamii ya kikristo nchini humo ni moja jamii za zamani duniani, ukiridu nyuma hadi milenia mbili. watu wa wengi jamii hii hutokea katika madhehebu ya mashariki. Kanisa la Orthodox la Kigiriki, Kanisa la kitume la Kiarmenia na kanisa la Orthodox la Syria. Baghdad, Iraqi Nchini Iraqi, wakristo wamehudhuria misa ya krismasi katika kanisa la kianglikana la mtakatifu George, wakati huo huo maandamano yanayoipinga serikali, yaliyoanza mwezi Oktoba yakiendelea. Baadhi wanakadiria kuwa jamii ya kikristo nchini humo imepungua kutoka milioni 1.5 mwaka 2013, hadi kufikia 250,000. Katika siku kuu za krismasi picha hii imeonekana mjini Sydney ikimkashifu waziri mkuu Scott Morrison kwa kuchukua likizo ya kwenda Hawaii wakati nchi hiyo  ikipambana na moto wa msituni. Picha zote zina hatimiliki	https://www.bbc.com/swahili/habari-50911837
politics	Afghanistan: Ngome za ugaidi zinaweza kuzuiwa vipi na nchi za magharibi ?	"""Uingereza itapigana na Islamic State kwa mbinu zozote ziliopo,"" anasema Dominic Raab. Waziri wa mambo ya nje aliongeza kuwa Uingereza  ""itakusanya nguvu zote za taifa ""kuwasaka viongozi wa kundi hilo Kwahiyo kauli hii ina maana gani kwa vitendo? Uingereza ina zana gani zilizopo? au hii , kama baadhi ya wakosoaji wanaweza kusema, ni majigambo matupu? Kuchukuliwa kwa karibu nchi yote ya Afghanistan na Taliban inamaanisha kwamba nchi za magharibi-na hususani  CIA, MI6 na mashirika mengine ya ujasusi-hazina tena huduma za usalama za kuaminiwa nchini humo au vikosi vya usalama vya Afghanistan vya kushirikiana navyo. Kwa karibu miaka 20 ambayo Muungano wa NATO na vikosi vngine vya mataifa mbali mbali vimekuwa Afghanistan , ujasusi uliotolewa na makao makuu ya usalama ya taifa umekuwa muhimu  katika kufichua shughuli za siri za al-Qaeda, ISIS-K (kikundi cha Afghanistan chenye uhusiano na kundi la  Islamic State  na makundi mengine ya wanamgambo ya jihadi. Afghanistan, Marekani, Uingereza na vikosi vingine maalumuwakati huo viliweza kuingia haraka, mara kwa mara kwa helikopta usiku wa manane, na kufunga ngome hizo kabla  ya makundi haya kufanikiwa kufanya mashambulio dhidi ya kimataifa. Japokuwa kuna madai kuwa kwa miaka 20 halijawahi kufanyika shambulio  hata moja la kimataifa kutoka Afghanistan, wakati vikosi vya kimataifa vilipokuwa pale. Kupoteza ngome zake za Afghanistan na na mifumo iliyoanzishwa ya wapelelezi waliokuwa wakiwapatia taarifa kumeyalazimissha mataifa ya magharibi  - hususan Marekani na uingereza- kutegemea sasa mbinu mbili : kuingilia jumbe kwa njia ya mtandao , na njia ya  mahsambulio ya njia ya droni. Ukweli kwamba  Marekani haikuweza kuyagundua na kuyashambulia maeneo ya kikundi cha  ISIS-K - tawi la IS la Afghanstan lililopo katika Nangarhar haraka sana baada ya shambulio la bomu lililowaua watu Alhamisi wiki iliyopita katika uwanja wa ndege wa Kabul inaonesha kwamba bado kuna tatizo- kwamba haijui kabisa ni nini maadui zake wanapanga katika maeneo ya mbali zaidi ya nchi yasiyoweza kufikiwa kwa urahisi. Ngome kuu ya jeshi la anga ya  Marekani  ya  Al Udeid  - Qatar inaendelea kusimamia operesheni nchini Afghanistan, na wakati eneo la mashambulio linapobaini inaweza kupigia  ""mitambo  "" iliyopo katika kanda hiyo na kuviamuru kulishambulia , hususani droni za makombora ambazo zina uwezo wa kupita, bila kuonekana, juu ya eneo kwa saa kadhaa hadi kufikia eneo lililolengwa. Lakini hauwezi kukwepa ukweli kwamba Afghanistan sasa imekuwa eneo gumu kwa mashirika ya ujasusi. Wengi wa wale watu waliokuwa wakitoa habari kwa mashirika hayo ama wametoroka nchi au wamekwenda mafichoni. Kituo cha kusikiliza taarifa za upelelelezi cha  MI6  na serikali ya Uingereza GCHQ kwa pamoja huripoti kwa waziri wa mambo ya nje ,  kwahiyo Dominic Raab atakuwa anafahamu vyema changamoto inayomkabili kwa siku zijazo. GCHQ, pamoja na Shirika la taifa la upelelezi la Marekani kwa pamoja, yamekuwa mashirika ambayo yamekuwa muhimu katika kutambua  matawi ya ugaidi ya  ISIS katika maeneo kama vile Syria na  Iraq. Lakini ukweli hali ni kwamba MI6 itahitaji kujenga upya mtandao wake wa binadamu wanaoipasha habari za ujasusi iwapo itahitaji kufanikiwa kuwaweka mahali wahudumu wake  ndani ya mashirka ya ugaidi nchini Afghanistan ambao wanaweza kutoa tahadhari kwamba shambulio linapangwa. Na hilo linaweza kuchukua miaka. Hili linaibua swali lingine : je utawahi kuwepo ushirikiano wa kijasusi kati ya taliban na mataifa ya Magharibi? Ndio, ni jibu,ingawa utakuwa mdogo na pande mbili huenda zisiseme mengi  kuhusu ushirikiano huu wazi. Ni moja ya mambo ya ajabu yasiyo ya kawaida kwa  Afghanistan nzima kwamba marekani  na Taliban, ambao wamepigana kwa miaka 20 iliyopita, sasa wanajipata kwenye ukurasa mmoja wanapojaribu kukabiliana na  ISIS-K. ISIS-K imetangazwa kuwa adui wa  Taliban na  al-Qaeda na huenda ikawa kikundi kipya cha uasi kitakachowapa changamoto  watawala wpya wa Afghanistan. Lakini inapokuja kwa al-Qaeda, hali inawa ngumu zaidi. Kulingana na ripoti ya Umoja wa mataifa iliyochapishwa mwezi Juni bado kuna uhusiano imara wa kikabila na kindoa baina ya Taliban na  al-Qaeda. Taarifa ya kurejea nchini Afghanistan wiki hii kwa Mshauri mkuu wa zamani wa usalama wa Osama Bin Laden  Amin ul-Haq ni ishara inayotisha.  Kwamba mtu wa cheo cha thamani ya juu, anayetambuliwa na Marekani kama gaidi mkuu wa kimataifa, anaweza kujihisi kuwa na usalama wa kutosha kurejea kwasababu sasa Marekani imeondoka ni jambo litakalowasumbua maafisa wanaoongoza mapambano dhidi ya ugaidi  kaytka nchi nyingi. Hawataondoa macho yao  Afghanistan kwa miaka mingi ijayo.."	https://www.bbc.com/swahili/habari-58405935
technology	Ni kwanini watumiaji wa WhatsApp India wameagizwa kupakua programu mpya?	Shirika kuu la  usalama wa mtandao nchini India, Cert, imewaomba watumiaji wa mtandao wa WhatsApp kupakua  programu mpya ( ya hivi punde) katika simu zao baada ya kugundua kuwa kulikuwa na  programu mpya  ya udukuzi  katika programu ya awali ya ujumbe wa programu hiyo. Programu hiyo ya software ilisababshwa na faili ya video iliyotumwa kutoka kwa namba isiyojulikana. Katika taarifa , WhatsApp ilisema kuwa haikuwa na sababu ya kuamini kuwa watumiaji wa simu waliathiriwa. Taarifa ya programu hiyo ya udukuzi ilikuja muda mfupi baada ya  WhatsApp kukiri kuwa programu yake ilitumiwa katika kuweka mfumo wa ujasusi kwenye simu. Facebook ambayo inamiliki mtandao wa WhatsApp, ilikuwa imetangaza kuwepo kwa udhaifu wa usalama wa mfumo wa WhatsApp siku chache zilizopita. Ilisema kuwa watumiaji wanapofungua faili zao za video, programu hiyo ya  software inajiweka yenyewe katika simu- katika mtindo sawa na ule wa  udukuzi wa programu inayofahamika kama Pegasus, unaoaminiwa kuwa umekuwa ukitumiwa dhidi ya waandishi wa habari na wanaharakati. Cert imesema kuwa  programu hiyo iliruhusu washambulia wa kimtandao kuingilia simu na kufanya mabadiliko katika kifaa, bila kujadi simu iko sehemu gani kijiografia. Programu hiyo ya udukuzi inahitaji tu mtumiaji wake kufungua faili ya video, kinyume na ile ya  Pegasus  ambayo kusababisha athari pale mpokeaji wa simu kupitia WhtatsApp anapoijibu. Programu ya ujumbe imesema pia kwamba ilikuwa imetoa maagizo mapya  ya usalama  ya hivi punde ambayo yanaweza kuzuwia udukuzi huo. India  ina watumiaji wa mtandao wa WhatsApp milioni 400, idai inayoifanya nchi hiyo kuwa  yenye soko kubwa zaidi la mtandao huo dunia.	https://www.bbc.com/swahili/habari-50477587
technology	Matangazo ya Dira ya Dunia TV Jumatatu 24/05/2021	Matangazo ya Dira ya Dunia TV Jumatatu 24/05/2021 na Zuhura Yunus	https://www.bbc.com/swahili/habari-57238035
technology	Marianna Vyshemirsky: 'Picha yangu ilitumiwa kueneza uvumi kuhusu vita vya Ukraine'	"Picha ya mwanamke mjamzito akikimbia hospitali ya uzazi iliyoshambuliwa kwa bomu ilikuwa mojawapo ya picha iliyozua hisia kali kuhusu vita vita vya Ukraine. Lakini picha hiyo lililengwa na kampeni ya ajabu ya upotoshaji ya Urusi ambayo ilikosolewa vikali na pande zote. Picha ya Marianna Vyshemirsky akiwa amejifunika duvet na paji lake la uso likitoka damu ilionekana kote duniani. Ilikuwa imeandikwa picha unayoiona hapo juu ilipigwa baada ya shambulio la Urusi mjini Mariupol. Ilizagaa mitandaoni , kwenye kurasa za kwanza za magazeti na pia ilijadiliwa katika baraza la usalama la Umoja wa Mataifa. Lakini bada ya kuponea shambulio hilo, Marianna anakabiliwa na shambulio lingine- la upotoshaji na chuki inayoelekezwa kwake na familia yake. Huku Urusi ikijaribu kueneza taarifa za uwongo kuhusu shambulio hilo, Marianna mwenye umri wa miaka 29 alilaumiwa kimakosa kwa ""kuigiza"". Wanadiplmasia wa Urusi walidai kuwa ""ameigiza"" zaidi ya mara moja kama wanawake wawili tofauti. Nimezungumza kwa kina na marafiki na jamaa zake, lakini nimekuwa nikijaribu kumhoji somo yangu kwa wiki kadhaa. Lakini hatimaye alipojitokeza kwa skrini ya simu ya simu,  kidogo unahisi uzito wa jambo linalomkabili. Alisimulia BBC jisnsi alivyotoroka hospitali ya uzazi, na unyanyasaji wa mtandaoni uliofuatia tukio hilo. ""Nilipokea vitisho kwamba wananitafuta na wakinipata, wataniua, na mwanangu kukatwa vipande vipande,""anasema. Haya ni mahojiano yake ya kwanza katika vyombo vikuu vya habari vya Magharibi  baada ya kuokolewa na kupelekwa mji uliopo karibu ambao ni sehemu ya Donbas inayodhibitiwa na waasi wanaotaka kujitenga na ambao wanaungwa mkono na Urusi. Marianna alikuwa ametulia, na hukutoa masharti yoyote wakati wa mahojiano yake na mwandishi wa BBBC lakini alikuwa na mwanabologu anayeunga mkono waasi hao wanaotaka kujitenga. Alimuelezea mwandishi jinsi alivyojihisi baada ya kujipatata kati kati ya vita vya habari gushi - wakati akijifungua binti yake Veronika katika mazingira ya vita. ""Aliamua kujitokeza wakati mgumu,"" anaelezea, ""lakini ni vyema alijitokeza katika mazingira hayo badala ya kukwepa kabisa."" 'Mambo yalibadilika' Maisha  mjini Mariupol yalikuwa tofauti sana kabla ya kuzuka kwa vita. Marianna alikuwa akinadi bidhaa za urembo katika mitandao ya kijamii, naye mume wake Yuri alikuwa akifanya kazi katika kiwanda cha chuma cha Azovstal. ""Tuliishi maisha ya kawaida,"" anasema, ""lakini, ndio hivyo tena mambo yalibadilika."" Akaunti yake ya Instagram inaonyesha jinsi alivyotazamia kwa furaha kuwa mama. Lakini wakati Marianna alipolazwa hospitali, Mariupol ilikuwa mji ambao umeshambuliwa zaidi kwa mabomu nchini Ukraine. Mnamo Machi 9, alikuwa akizungumza na wanawake wengine wakati mlipuko ulipotikisa hospitali hiyo. Alijifunika blanketi kichwani. Mara mlipuko wa pili ukatokea tena. ""Ungelisikia jinsi vitu vilivyotawanyika kila mahali, vingine vilikuwa silaha butu,"" anasema. ""Mlio wa king'ora  ulikuwa kwenye masikio yangu kwa muda mrefu."" Wanawake walipewa hifadhi pamoja na raia wengine katika vyumba vya chini ya ardhi. Marianna alijeruhiwa usoni na vigae vya kio vilikuwa vimekwama kwenye ngozi yake, lakini daktari alimwambia hahitaji kushonwa. Kitu ambacho alihitaji, ilikuwa kuchukua vitu vyake kutoka kwa vifusi vya hospitali hiyo. Alimuomba afisa wa polisji kusaidia. ""Kila kitu nilichokuwa nimemnunulia mwanangu kilibaki kwenye wodi ya uzazi,"" anasema. Alipokuwa amesimama nje ya hospitali, kusubiri kuchukua vitu vyake, alipigwa picha na wanahabari wa Associated Press. walimpiga picha tena alipokuwa akishuka ngazi kutoka kwenye jengo hilo. Picha hizo kwa haraka zilisabaa mitandaoni. Na hapo ndipo madai ya uwongo kwamba picha hizo zilikuwa za ""kuigizwa"" zilianza kuonekana katika chaneli ya Telegram ambayo inaunga mkono-Kremlin. Blogu Blogu ya Marianna inayoangazia masuala ya urembo ilitumiwa kuashiria kwamba alikuwa ""muigizaji"" ambaye alitumia alikuwa ametumia vipodozi kutengeneza majeraha bandia. Uongo huu ulirudiwa na kukuzwa na maafisa wakuu wa Urusi na vyombo vya habari vya serikali. Pia walidai picha ya mwanamke mwingine mjamzito kwenye machela alikuwa Marianna, ingawa ni wazi kuwa picha hizo ni za watu tofauti. Mwanamke aliyekuwa kwenye machela na mwanawe ambaye alikuwa hajazaliwa alifariki kutokana na majeraha aliyopat akatika mashambulio hayo. Kutoroka mashambulio bila uwezo wa kufikia mtandao wa intaneti, Marianna hakuziona picha hizo hadi siku kadhaa baadaye. Kufikia wakati huo, Instagram yake ilijaa jumbe za shutuma na vitisho. Alijipata akishambuliwa mtandaoni kwa tuhuma za uwongo.. ""Nilisikitika sana kwasababu nilishuhudia kila kitu kiuhalisia,"" alisema. Lakini alijizuia ukosoaji wa moja kwa moja wa maafisa wa Urusiambao walieneza taarifa ghushi kumhusu. Badala yake alikosoa shirika la habari la Associated Press. ""Nilichukizwa kwamba waandishi wa habari ambao walikuwa wamechapisha picha zangu kwenye mitandao ya kijamii hawakuwa na mahojiano na wanawake wengine wajawazito ambao wanaweza kuthibitisha kwamba shambulio hili kweli lilifanyika."" Anasema hatua hiyo ingesaidia kuelezea watu walioshawishika kwamba ni ""maigizo"". Lakini kwa mujibu wa Marianna yeye alikuwa miongozi wa wagonjwa wa mwisho kuondolewa katika hospitali hiyo, na wakati huo ndipo waandishi wa habari wa AP walipofika eneo la tukio.  Wanahabari hao walihoji watu wengine waliokuwepo mahala hapo. Na hawakuhusika kwa vyovyote na taarifa ya uwongo iliyosambazwa baadaye na maafisa wa Urusi. BBC iliwasiliana na AP kupata kauli yake. Kumtafuta Marianna Siku kadhaa baada ya shambulio hilo, Marianna alijifungua mtoto Veronika katika hospitali nchingine. Sawa na maelfu ya wengine, Marianna na Yuri walikuwa wakijizatiti kutoroka mjini Mariupol. Kwa wiki kadhaa, Na ilikuwa vigumu kuwasiliana nao. Baadaye jamaa za Marianna waliambia BBC kwamba wanandoa hao walikuwa wameondoka mji huo na hawakuwa na uhakika wamekimbilia wapi.  Kisha mwanzoni mwa April, wakaibuka tena katika eneo la Donbas. Alifany amahojiano na Denis Seleznev, mwanablogu ambaye ni mfuasi wa waasi wanaoungwa mkono na Urusi. Kulikuwa na uvumi uliohoji ikiwa alikuwa huru kusema alichotaka Marianna alimwambia mwandishi wa BBC: ""Ilinibidi nisimulie kila kitu kilichotokea, kama nilivyoshuhudia kwa macho yangu."" Katika mahojiano yetu naye yaliyowezeshwa kupitia Denis. Marianna anazungumzia kisa hicho kutoka nyumbani. Alikuwa naye wakati wa mahojiano hayo  lakini hakuingilia kati. Jamaa wa Marianna na marafiki zake wametuhakikishi akwamba sasa yuko salma. Vita vya Ukraine: Maelezo zaidi Mengi ya yale anayosema katika mahojiano yake na BBC yanadhoofisha upotovu wa serikali ya Urusi. Kremlin ilipendekeza kimakosa na mara kwa mara hospitali iliyoshambuliwa kuwa hospitali namba moja ya Mariupol, na kwamba ilikuwa haifanyi kazi tena. Lakini kitengo cha habari cha BBC kiligundua hospitali ambayo Marianna alikuwa - ni hospitali nambari tatu. Tuliwasiliana na Ubalozi wa Urusi huko London kwa maoni. Marianna anathibitisha kwamba hospitali hiyo ilikuwa ikimtibu yeye na wagonjwa wengine - kinyume na madai ya Urusi kwamba haikuwa ikifanya kazi kama kituo cha afya. Urusi pia ilidai kuwa hospitali hiyo ilikuwa imetekwa na kikosi cha Azov - kikundi chenye utata cha kitaifa cha Ukraine ambacho kimehusishwa na Wanazi mamboleo, madai ambayo wao wenyewe wanayakanusha."	https://www.bbc.com/swahili/habari-61479893
sports	Tetesi za Soka Ulaya Jumatano 18.08.2021: Ronaldo, Kane, Ramsdale, Pogba, Mbappe, Zouma	"Romelu Lukaku amesema 'amekoma na kuboreka'  kama mchezaji anapojitayarisha kurejea Chelsea . Lukaku, 28,  alikuwa katika klabu hiyo kati ya mwaka wa 2011 na 2014 kabla ya kwenda  Everton,Manchester United na Inter Milan . The Blues walimsajili tena  kutoka Inter Milan  kwa pauni milioni 97.5 wiki jana . "" Nimekomaa sasa na hilo ni jambo muhimu  nafikiri nimejifunza mengi kujihusu ,na kujiwekea ubora wa juu' alisema Lulaku wakati alipotambulishwa kama mchezaji wa Chelsea . Mchezaji huyo wa Ubelgiji amesema yuko katika hali shwari kukutana na Arsenal siku ya jumapili dhidi ya Arsenal Harry Kane  hatoichezea Tottenham  siku ya Alhamisi  katika mchuamo wa  Europa Conference League dhidi ya   Pacos de Ferreira. Mshambuliaji huyo wa England  anayetaka kuondoka klabu hiyo  hakuwa katika kikoi kilichosafiri jumanne kwenda Ureno kwa mchuano huo Kane, 28, pia alikosa mchuano wao wa jumapili walioishinda Manchester City bao moja kwa nunge . Alirejea mazoezini baadaye baada ya likizo ya baada ya mechi za Euro 2020 nchini Marekani . Kane alikuwa amejumuishwa katika kikosi cha wachezaji 25  dhidi ya klabu hiyo iliyomaliza ya tano katika ligi kuu ya Ureno msimu uliopita Wakala wa mshambuliaji wa Juventus Cristiano Ronaldo', Jorge Mendes ameipatia Manchester City ofa ya kumsajili nyota huyo wa Portugal mwenye umri wa miaka 36. (Corriere dello Sport - in Italian) (Corriere dello Sport - in Italian) Lakini City inasisitiza kwamba  bado inamlenga mshambuliaji huyo wa Tottenham na England Harry Kane, 28,. (Mirror) Baada ya kukosa mazoezi na ushindi dhidi ya City, Kane ataichezea Spurs katika Ligi ya Europa dhidi ya klabu ya Porugal  Paços de Ferreira Alhamisi. (Guardian) Arsenal imeanzisha tena mazungumzo na Sheffield United juu ya makubaliano ya mlinda lango, 23, wa England Aaron Ramsdale, baada ya Blades kusemekana kwamba wamepunguza dau lao kutoka £35m hadi £24m. (The Athletic, subscription required) Na kocha wa Sheffield United Slavisa Jokanovic amekubali kuwa Ramsdale anataka kujiunga na Arsenal. (Mirror) Paris St-Germain haijaondoa uwezekano wa uhamisho wa dakika za mwisho wa viungo wa kati raia wa Ufaransa Paul Pogba, 28, kutoka Manchester United na Eduardo Camavinga,10 kutoka Rennes. (L'Equipe - in French) PSG ina nia ya kumuuza mshambuliaji wa Ufaransa Kylian Mbappe, 22, kwa Real Madrid msimu huu. (Mundo Deportivo - in Spanish) Tottenham inafikiria uhamisho wa mlinzi wa Chelsea Kurt Zouma. Mchezaji huyo wa kimataifa wa Ufaransa, 26, pia amehusishwa na uhamisho wa West Ham msimu huu.  (Sky Sports) Atletico Madrid imeiambia Arsenal na Manchester United kwamba beki wa kulia wa England Kieran Trippier, 30, hauzwi. (AS) Uhamisho wa kudumu wa Martin Odegaard kutoka Real Madrid hadi Arsenal unakaribia huku kukiwa na taarifa kwamba kiungo huyo wa kati, 22 hakushiriki mazoezi na timu ya Real Jumanne. (The Athletic, subscription required) Wolverhampton Wanderers inajitayarisha kutoa ofa ya £21m kwa Valencia ikimlenga winga wa Ureno Goncalo Guedes, 24. (Birmingham Mail) Kocha wa Newcastle Steve Bruce anamuwinda kiungo wa kati wa Leicester Hamza Choudhury, 23, kwa mkopo. (Mail) Mchezaji wa Everton James Rodriguez amekanusha taarifa kwamba anatafuta uhamisho wa  kjuelekea Atletico Madrid, baada ya ujumbe wa Twitter wa mchezaji huyo, 30, wa Colombia kuchukuliwa kama kidokezo kwamba anahamia kwa mabingwa wa La Liga. (Liverpool Echo) Watford inakaribia kukubali kima cha £7.5m kwa ajili ya mlinzi Mbrazil wa  klabu ya Torino Lyanco, 24. (Sky Sports) Kiungo wa kati wa Manchester United Andreas Pereira, 25, huenda anakaribia kuondoka Old Trafford huku kukiwa na tetesi kwamba anaelekea Flamengo kufuatia mapendekezo mengi ya mkopo kwa Mbrazil huyo. (Mirror)"	https://www.bbc.com/swahili/habari-58253479
business	Mgahawa wa chai wa China waomba msamaha kwa kuwaita wanawake bidhaa ya 'kujadiliana' bei	"Mgahawa maarufu wa Kichina umeomba msamaha kwa kutumia nembo iliyoonekana kuwadhalilisha wanawake katika badhaa yake, baada ya maandishi hayo kuibua hisia kali kwenye mtandao. Mgahawa huo unaoitwa Sexy Tea shop uliwaelezea wanawake kama bidhaa ya  ""kujadiliana"" bei  katika moja ya vikombe vyake, na kuongeza kuwa wateja wanaweza kumchukua mwanamke huku wakisubiri kupewa vivywaji. Awali mgahawa huo pia uliuza pakiti za chai yenye nembo  ""Lazima nikuchague wewe, ninakutaka wewe''  ambayo pia ilikuwa na picha ya vijusi cha chura. Baadae mgahawa huo ulisema kuwahaukuwa na nia ya ""kuwadharau wanawake"". Uliongeza kuwa itaacha kutumia vikombe vyake  na kuongeza kuwa ""umeaibika sana"" na kutengeneza vikombe hivyo. Mgahawa huo hivi karibuni uliweka maneno yaliyoandikwa kwa lafudhi ya  ""Changsha  kwenye vikombe vyake "" - , inayozungumzewa zaidi katika mji mkuu wa jimbo la  Hunan. Kampuni inayomiliki mgahawa huo ina migahawa ya aina hiyo 270 huko. Ilichapisha maandishi kadhaa ya lugha hiyo isiyo rasmi kwenye vikombe, ikiwa ni pamoja na maneno ""jian lou zi"", yanayomaanisha chukua mali kwa bei rahisi. Pia ulitoa mfano wa jinsi sentensi inavyoweza kutumiwa  , katika sentensi  ""Ninapotaka kununua chai yenye povu, kuna wasichana wengi warembo pale. Kama ukikutana na mmoja kama huyu, unaweza kumwambia rafiki yako  - Nilimchukua kwa majadiliano"". Picha ya kikombe cha mgahawa huo  ilisambazwa sana kwenye   mtandao wa kijamii ya Uchina  Weibo  na mara ujumbe huo ukaibua ukosoaji mkubwa kuhusu maandishi yaliyoandikwa kwenye kikombe cha mgahawa huo. ""Hii ni aina ya uuzaji wa bidhaa inayotumiwa  matusi ,"" mtu mmoja alisema kwenye mtandao huo. ""Maandishi yenyewe hayana matusi-ni mfano uliotolewa na kampuni ndio wenye matusi ,"" mwingine aliongeza. ""Kwani hakuna yeyote katika timu ya masoko aliyeona kuwa kuna kosa katika hili ?"" Baadae kampuni inayomiliki mgahawa ilitoa taarifa ndefu ikiomba radhi kwa jinsi ilivyotoa ufafanuzi wa  maandishi yake. "" Tulitengeneza sentensi ambayo ilikuwa haifai kabisaambayo hata wajtu katika  Changsha hawakuipenda....  tumeaibika sana. Hatukuwa kabisa na nia ya kuwavunjia heshima wanawake ,"" ilisema. ""Tumeondoa mara moja wenye migahawa yetu vikombe vilivyokuiwa na maandishi ya lugha ya Changsha na tunatathmini sana tukio hili."" Watumiaji wa mtandao pia wanasema kuwa sio mara ya kwanza kwa mgahawa  huu unaojiita  Sexy Tea  kutumia maneno kingono katika kunadi bidhaa zake. Wengi wamezungumzia kuhusu picha za vijusi vya chura ambavyo imevichapisha kwenye vikombe vyake, ambavyo wamesema vilimaanisha mbegu za kiume."	https://www.bbc.com/swahili/habari-56153401
politics	Sue Gray: Tafrija katika ofisi ya waziri mkuu wa Uingereza katika 'lockdown' zisingeruhusiwa	"Sue Gray  amelaumu ""kushindwa kwa uongozi ""kwa kuruhusu kufanyika kwa tafrija ifanyike katika ofisi za waziri mkuu wa Uingereza  Downing Street  wakati nchi ikiwa chini ya sheria kali za kukabiliana na maambuki ya Covid ''lockdown'' Katika matokeo ya uchunguzi uliosubiriwa  kwa muda mrefu kuhusu tukio hilo, mhudumu wa ngazi ya juu wa umma anasema baadhi ya matukio  ""hayakupaswa kufanyika"". Bi  Gray alichunguza mikusanyiko 16 tofauti ikiwa ni pamoja na matatu ambayo awali hayakujulikana awali. Boris Johnson alisema kuwa alikubali yaliyomo katika uchunguzi huo kwa ukamilifu, katika taarifa aliyoitoa kwa Wabunge. ""Ninaomba msamaha kwa vitu ambavyo hatukuvifanya kwa usahihi na pia kwa ambavyo suala hili limeshugulikiwa, alisema,  Waziri mkuu Johnson, huku akiahidi kufanya mabadiliko ya jinsi mambo yanavyoendeshwa katika Downing Street. Katika matokeo ya uchunguzi wake, Sue Gray, anasema hofu za afya ya umma    ""haikufikiriwa "" na pia jinsi tukio hilo lingeonekana kwa umma. Ripoti yake inathibitisha kwamba polisi ya mji inachunguza matukio 12 kwa madai ya kukiuka sheria za Covid. Matukio hay ani pamoa na tukio la tarehe  20 Mei 2020   ""leta pombe yako mwenyewe"" tukio lililofanyika katika  Downing Street, ambalo waziri mkuu ameomba msamaha kwa kuhudhuria, na sherehe ya kumbukumbu ya kuzaliwa ya Waziri mkuu ya tarehe 19 Juni 2020. Polisi pia wanachunguza mkusanyiko wa tarehe 13 Novemba 2020 uliokuwa katika  jingo la gorofa lililoko Downing Street , ingawa haijathibitishwa kuwa Bw johnson alikuwa katika tukio hili. Taarifa ya Bi  Gray ilisema ali ""wekewa ukomo mkubwa"" na  uchunguzi wa polisi  kuhusu ni kiasi gani anaweza kusema kuhusu mikusanyiko Lakini alikosoa utamaduni katika  Downing Street miongoni mwa wahudumu wa ngazi ya juu na wafanyakazi. ""Wakati mwingine inaonekana kuna fikra za kiwango cha  chini kwa kile kinachoendelea kote nchini katika kuangalia usahihi wa baadhi ya mikusanyiko hii, hatari inayoweza kusababisha kwa afya ya umma na jinsi inavyoweza kuonekana kwa umma. ""Baadhi ya matukio yasingepaswa kuruhusiwa kufanyika. Matukio mengine hayangeruhusiwa kuandaliwa kama walivyofanya."" Aliongeza kuwa  ""unywaji wa pombe wa kupindukia haufai katika maeneo ya kazi wakati wowote"", Huenda  kutakuwa na ripoti za tabia ya ulevu katika  bustani ya ofisi ya waziri mkuu -Number 10 na wafanyakazi waliojaza mifuko chupa za mvinyo. Hatua zinapaswa kuchukuliwa kuhakikisha idara za serikali zina sera  ""thabiti"" juu ya unywaji wa pombe, ripoti imesema. Awali kiongozi wa chama cha Labour Sir Keir Starmer alisema Waziri Mkuu sasa lazima aache visingizio vyake ""vya kusikitisha"" na uwongo ""wa kipuuzi"". Wakati Waziri Mkuu akipambana kuokoa wadhifa wake, alikiri bungeni ""hasira"" ya umma juu ya hafla ya Mei 2020 kwenye bustani ya Downing Street. Alisema anajutia kitendo chake, na anaamini tukio hilo lilihusiana na kazi. Alisema alitumia takriban dakika 25 kwenye hafla hiyo, ili aweze ""kushukuru vikundi vya wafanyikazi"" kwa bidii yao. Lakini aliongeza: ""Kwa kuzingatia athari ya tukio lenyewe bila shaka ningemrudisha kila mtu ndani. ""Ningepata njia nyingine ya kuwashukuru, na nilipaswa kutambua kwamba - hata kama ingesemwa kitaalamu ingekiuka mwongozo - kungekuwa na mamilioni na mamilioni ya watu ambao hawangeona hivyo. "" Wabunge wa upinzani walijitokeza kumtaka waziri mkuu ajiuzulu - au wabunge wake wamtoe kwa lazima - katika Maswali ya Waziri Mkuu yenye dhoruba. Sir Keir Starmer alisema: ""Hali ndio hiyo. Baada ya miezi kadhaa ya udanganyifu na udanganyifu, tamasha la kusikitisha la mtu ambaye ameishiwa njiani limefika ukingoni. ""Utetezi wake...kwamba hakutambua kuwa alikuwa kwenye tafrija ni ujinga kiasi kwamba unakera umma wa Uingereza. ""Hatimaye amelazimika kukiri kile ambacho kila mtu alijua, kwamba wakati nchi nzima ilikuwa imefungwa alikuwa akiandaa karamu za pombe Downing Street. Je, sasa atafanya jambo la heshima na kujiuzulu?"""	https://www.bbc.com/swahili/habari-60206327
religion	Ghasia zakumba Uswidi kufuatia tukio la uchomaji wa Quran	"Ghasia zimeendelea kushuhudiwa kwa siku ya nne katika miji kadhaa ya Uswidi, kufuatia hatua ya kuchomwa kwa nakala za Quran iliyofanywa na kundi la mrengo wa kulia, linalopinga wahamiaji. Vyombo vya habari vya ndani vinaripoti kuwa watu watatu walijeruhiwa katika mji wa Norrköping mashariki mwa nchi siku ya Jumapili baada ya polisi kupiga risasi hewani kuwatawanya waandamanaji. Magari kadhaa yamechomwa moto  na karibu watu 17 kutiwa mbaroni. Siku ya Jumamosi, magari kadhaa ikiwemo basi moja yaliteketezwa katika mji wa kusini wa Malmo wakati wa mkutano wa kundi la mrengo wa kulia. Awali, serikali za Iran na Iraq zilitoa wito kwa wajumbe wa Uswidi kukemea uchomaji huo. Rasmus Paludan mwenye msimamo mkali na mzaliwa wa Denmark- Uswidi, ambaye anaongoza vuguvugu la Stram Kurs (msimamo mkali), alisema amechoma maandishi matakatifu ya Uislamu na angerudia tena kitendo hicho. Takriban maafisa 16 wa polisi waliripotiwa kujeruhiwa na magari kadhaa ya polisi kuharibiwa katika machafuko ya siku ya Alhamisi, Ijumaa na Jumamosi katika maeneo ambayo kundi la mrengo wa kulia lilipanga matukio, ikiwa ni pamoja na viunga vya Stockholm na katika miji ya Linköping na Norrköping. Paludan alikuwa ametishia kufanya mkutano mwingine huko Norrköping siku ya Jumapili, na kusababisha waandamanaji kukusanyika hapo, Deutsche Welle iliripoti. Polisi wa eneo hilo walisema katika taarifa kwamba walifyatua risasi za onyo baada ya kushambuliwa na watu watatu wanaonekana kupigwa na risasi bandia. Mkuu wa polisi wa kitaifa wa Uswidi Anders Thornberg alisema katika taarifa yake Jumamosi kwamba waandamanaji wameonyesha kutojali maisha ya maafisa wa polisi, na kuongeza: ""Tumeona ghasia kali hapo awali. Lakini hili ni jambo lingine."" Maandamano ya kupinga mipango ya Stram Kurs ya kuchoma Qur'ani yamewahi kuzua vurugu nchini Uswidi. Mnamo 2020, waandamanaji walichoma moto magari na maduka kuharibiwa katika mapigano huko Malmö. Paludan - ambaye alifungwa kwa mwezi mmoja mwaka 2020 kwa makosa kadha ikiwa ni pamoja na ubaguzi wa rangi nchini Denmark - pia amejaribu kupanga uchomaji wa Quran katika nchi nyingine za Ulaya, ikiwemo Ufaransa na Ubelgiji."	https://www.bbc.com/swahili/habari-61137810
entertainment	Kwanini waandamanaji wa Nigeria wanamtaka Beyoncé kuwa kama Rihanna	"Rihanna, Kanye West na Nicki Minaj ni miongoni mwa watu mashuhuri ambao wamejitokeza  uunha mkono maandamano dhidi ya ukatili wa polisi nchini Nigeria. Lakini waandamanaji walimkaripia Beyoncé alipozungumzia suala hilo. Kwanini? Waandamanaji usiku ya Jumanne mjini Lagos walisema wanaume waliokuwa wamevalia sare za polisi waliwafuata na kuanza kuwapiga risasi walipokuwa wanaimba wimbo wa taifa, madai ambayo wanajeshi wanapinga wakisema ni ""taarifa ghushi"". Hatua iliyozua gumzo kali kote duniani. Mchekeshaji wa Afrika Kusini Trevor Noah alisema: ""Kama tulivyoshuhudia nchini Marekani, polisi wa Nigeria wanavunja maandamano y akupinga ukatili wa polisi kwa kufanya ukatili zaidi. Wasanii kadhaa wa kimataifa wamejitokeza kuunga mkono maandamano hayo Rihanna aliweka kwenye mtandao wake wa Twitter picha ya bendera ya Nigeria iliyokuwa na damu na kuambatanisha maneno: ""Moyo wangu umevunjika kutokana na matukio yanayoendelea Nigeria. Nikki Minaj alizungumza na waandamanaji moja kwa moja katika Twitter yake, akisema: ""Sauti yenu inasikika"". Halafu ikafuata kauli ya Beyoncé Kupitia shirika lake la misaada la, BeyGood, alisema: ""Nimevunjika moyo kuona unyama usiokuwa na maana unafanyika nchini Nigeria ... tunashirikiana na miungano kutoa huduma za dharura za afya, chakula na malazi. "" Kauli hiyo haikupokelewa vyema na waandamanaji. ""Nani alimwambia Beyoncé tuna njaa?"" alitoa maoni mjasiriamali wa kidijitali Papi Jay. Maoni yake yaliungwa mkono na muuzaji wa vipodozi Mercy Ehimare. ""kuna mtu anaweza kumwambia mwanamke huyu hatuna njaa??????? Tunahitaji msaada kupigania haki yetu, ""alijibu. Wafuatiliaji wa mtandao wa Twitter walighadhabishwa na kauli ya Beyoncé iliyoashiria wao ni maskini. Hiyo sio jinsi waandishi wa habari wa Nigeria walivyowaelezea watu ambao walianzisha maandamano hayo mtandaoni. Badala yake waliamua kuwaita  watu wenye ""ushawishi katika mtandao ya kijamii"". Siku za mwanzo wa maaandamano hayo, mwandishi wa BBC Nduka Orjinmo aliwataja watu waliokuwa wakiandamana kama ''kama vijana ambao baadhi yao wameweka rangi nywele zao, wengine wakiwa wametoboa pua na kutchora tattoo kwenye miili yao"". Pia kulikuwa na watu kama mwanaharakati Rinu Oduala, ambaye alikuwa amewashawishi waandamanaji wengine kukesha nje ya majengo ya serikali mjini Lagos mwezi Oktoba tarehe 7. Kwa hivyo wakati huu, waandamanaji walitaka tu kupaziwa sauti ujumbe wao kuhusu ukatili dhidi ya polisi Beyoncé ana wafuatiliwa na zaidi ya watu milioni 15 katika akaunti yake binafsi ya Twittter - Hii inamaanisha ujumbe atakaotuma utawafafikia watu wengi. Lakini walighadhabishwa na ujumbe wa Beyoncé anasema dor_gd, ambaye alisema aliuamua kuwaunga mkono maandamano hayo kupitia akaunti ya shirika lake la misaada. Wakosoaji pia walisema Beyoncé alichelewa kujiunga na maandamano hayo Maandamano yalianza wiki kadhaa kabla aamue kujiunga na wimbi la pili  la watu maarufu kuonnyesha uungaji mkono wake. Watu kama muigizaji wa Star Wars, John Boyega, Mchezaji wa Arsenal Mesut Özilna rappa Kanye West tayari walikuwa wametangazakuunga mkono maandamano hayo kwenye Twitter wiki moja kabla yake.. Wakati alipotweet, maandamano ya amani yalikuwa tayari yamegeuka kuw aya umwagikaji damu. Kwa nini watu wanaandamana? Maandamano yalianza karibu wiki mbili zilizopita kushinikza kuvunjiliwa mbali kwa kitengo maalum cha polisi cha kukabiliana na wizi wa mabavu (Sars). Kitengo hicho kimetuhumiwa kuwazuilia watu kinyume cha sheria, kuwanyanyasa na kuwa kuwapiga risasi na kilivunjwa na Rais  Muhammadu Buhari Oktoba tarehe 11. Lakini maandamano yameendelea kushuhudiwa katika maeneo kote nchini, miito ya kutaka huduma za usalama kufanyiwa mageuzi pamoja na serikali kwa ujumla. Katika kipindi cha wiki mbili zilizopita, kumeshuhudiwa ongezeko la watu wanaounga mkono maandamano ya Nigeria kupitia mtandao wa Twitter, kupitia hashtag tofauti, lakini ile iliyopata umaarufu ni ya #EndSARS. Maandamano hayo wakati mwingine yamekubwa na vurugu. Siku ya Jumanne shirika la kutetea haki la Amnesty International lilisema makundi ya watu waliojihami yalishambulia watu katika mji mkuu, Abuja. Kwa upande wao pilisi wamewalaumu watu kwa ""kujifanya"" waandamanaji na kuiba silaha na kuchoma moto ofisi za polisi katika jimbo la kusini la Edo. Katika hotuba ya video siku ya Jumatatu, Rais Buhari alisema maafisa wa polisi waliojihusisha na visa vya uvunjifu wa sheria watachukuliwa hatua za kisheria na kuongeza kwamba kuvunjwa kwa kitengo cha Sars ni ""hatua ya kwanza katika jitahada za serikali za kufanya mageuzi katika idara ya polisi""."	https://www.bbc.com/swahili/habari-54652845
business	Makubaliano ya kinyuklia : Mataifa ya EU yameionya Iran dhidi ya ukiukaji wa makubaliano hayo	Uingereza ,Ufaransa na Ujerumani zimeionya Iran dhidi ya kukiuka mkataba wa kinyuklia wa 2015 , BBC Imefichua. Mjini New York siku ya Alhamisi, mataifa hayo matatu ya EU  yalioweka saini mkataba huo yamesema kwamba  watazua malalamishi iwapo mkataba huo utakiukwa zaidi. Iran ilianza kukiuka mkataba huo baada ya Marekani kujiondoa na kuiwekea vikwazo Iran. Shirika la Umoja wa mataifa la uangalizi wa Silaha za kinyuklia limesema kwamba Iran inajiwekea madini ya kutengezea nyuklia kupitia teknolojia ya kuchoma. Tishio hilo lilitolewa katika mkutano na mawaziri wa Iran  kandokando katika mkutano mkuu wa Umoja wa mataifa  kulingana na mwandishi wa BBC James Landale. Katika mpango huo wa kuzua ugomvi , huenda makubaliano yote ya kinyuklia yakaanguka na Umoja wa mataifa huenda ikaiwekea vikwazo Iran , ambavyo vitaidhinishwa na wanachama wote kulingana na mwandishi huyo. Hatua hiyo huenda ikaathiri vibaya uchumi wa Iran , anaongezea. Mkataba huyo uliafikiwa 2015 na mataifa matatu ya EU pamoja na marekani, Urusi na China. Ijapokuwa makubaliano hayo  yaliiruhusu kujipatia idadi ndogo ya madini ya Uranium, kwa utafiti, yalipiga marufuku kujiwekea madini hayo kutengeza kawi na pia silaha za kinyuklia. Iran  imekana madai kwamba inataka kutengeza silaha za kinyuklia na kusema kwamba mpango wake wa kinyuklia ni wa amani. Makubaliano hayo yalionekana kama makubaliano ya kihistoria lakini mwaka 2018, rais Donald Trump wa Marekani alijiondo akisema kwamba mkataba huo  ulikuwa na dosari na kuiwekea vikwazo Iran. Mnamo mwezi Mei , Marekani iliimarisha vikwazo vyake  dhidi ya Iran  na kusema kwamba itajaribu kulazimisha mataifa yote kutonunua mafuta ya iran  na kuiwekea presha Iran kuingia katika mazungumzo mapya ya kinyukl Baada ya vikwazo dhidi yake kuimarishwa , Iran ilianza kukiuka baadhi ya makubaliano hayo  ili kuzishinikiza nchi wanachama waliosalia kuisaidia. Lakini shirika hilo la kinyuklia lilithibitisha kwamba mnamo tarehe mosi Julai kwamba Iran ilikiuka makubaliano hayo kwa kuongeza kiwango cha kilo 300 za kiwango cha madini ya Uranium ilichotakiwa kujipatia. Siku sita baadaye , Iran ilianza kutengeneza madini hayo ya Uranium kwa kiwango cha juu zaidi ambacho ilikubaliwa kujiwekea katika mkataba huo licha ya kwamba hakijafikia kiwango kinachohitajika kutengeneza silaha za kinyukliaia.	https://www.bbc.com/swahili/habari-49864829
health	Mwanamke mwenye HIV anayelishutumu taifa la Chile kwa kumfunga kizazi bila idhini yake	"Wakati waliponipeleka katika chumba cha kujifungulia, nesi aliniambia kuwa watu kama mimi wenye HIV hawapaswi kuwa na watoto na kwamba ningetakiwa kuwa nilikwisha toa mimba. Aliniambia: ""Umepoteza fahamu kwasababu, mtoto wako wa kiume atakayezaliwa atakuwa na maisha  gani ya usoni kama utakufa."" Nilikuwa nimetambua kuwa nilikuwa na virusi vya Ukimwi(HIV), lakini sikua na la kufanya. Na kile nilichotaka tu ni kuwa mama, ilikuwa ni ndoto yangu. Nisingefuta kile nilichokitaka. Lakini wakati huo wa kujifungua ,nilihisi vibaya sana, sikujua kama nilifanya vema  kwa kuwa mimba au kama nilifanya makosa. Nilijiuliza maswali mengi. Lilikuwa ni tukio la kuvunja moyo sana, roho yangu inauma. Nilikuwa na uchungu wa na kujifungua na uchunguwa mtu ambaye alikuwa ananiambia kuwa nitakufa na labda hautaweza kumuona mtoto wako na kwa ujinga wote ambao nilikuwa nao wakati ule, ilinifanya nihisi mwenye hasira na mfadhaiko mkubwa. Na siku ya pili kana kwamba  maneno waliyoniambia hayatoshi waliniambia kuwa : ""Umefungwa kizazi, hautakuwa na uwezo tena wa kupata watoto zaidi ."" Mwanzoni mwa mwaka ule, wakati  Francisca alipobaini kuwa ana HIV, aliendelea kupata matibabu ya vidonge vya kupunguza makali ya virusi -antiretroviralsili mtoto wake aliyekuwa amembeba tumboni asiathirike, na akapanga kufanyiwa upasuaji wa uzazi- cesarean section ili kujifungua mtoto wake katika hospitali ya   Curicó Hospital, iliyopo kusini mwa Chile. Alijifungua salama kwa upasuaji , lakini baada ya kujifunbgua alifungwa kizazi kwa kufunga mirija ya inayokutanisha mayai ya uzazi na mbegu -fallopian tubes bila idhini yake, anasema  Francisca, ambayer anapenda utambulisho wake ufichwe. Kesi yake Tume ya America Kusini ya haki za binadamu  IACHR (Inter-American Commission on Human Rights) shugulikia kesi yake kwa njia ya kirafiki kkufuatia mashhitaka ambayo Francisca  aliyawasilisha kwake dhidi ya taifa la Chile. BBC ilijaribu kuzungumza na  Hospitali ya Curicó , lakini ikaambiwa wauliza Huduma za kikanda za afya katika jimbo la na wakasema kwasababu kesi bado inaendelea hawawezi kuizungumzai. Wizara ya makazi na miji ya Chlie iliiambia BBC kuwa   ""Taifa la Chile litasaini  akubaliano ya kirafiki  na  Francisca"" na kwamba  ""Katika hatua za kumlipa fidia ataweza kupewa nyumba  yenye thamani ya dola  737,000 za kimarekani"". ""Walinifanyia ukatili mkubwa "" Sikufahamu kabisa kwamba wanakwenda kunifunga kizazi. Baadaye nilifikiri kila mtu mwenye HIV alifungwa kizazi. Nilifikiria zaidi kuhusu ugonjwa wangu, nilifahamu tu utaratibu huo wakati nilipokuwa nikifuatilia taratibu za kuhakikisha kuwa mwanangu anazaliwa mwenye afya. Kipaumbele change cha kwanza kilikuwa ni kumlinda mwanangu, kwahiyo niliamua kutumia daw azote, kufanya vipimo vyote  kwasababu nilitakiwa kumlinda mwanangu. Mwanzoni sikufikiria zaidi ya haki zangu au lolote. Baadaye nilipokwenda katika uchunguzi wa kawaida , nikaanza kuwasiliana , kuzungumza zaidi na watu kuhusu yaliyonisibu  ambao walikuwa na hali kama yangu na pale wakanifahamisha kuwa kunifunga kizazi ni kinyume cha sheria na kwamba haki zangu zimekiukwa, kwamba hawangepaswa kunifunga uzazi. Mwanangu wa kiume alikuwa na umri wa mwaka mmoja nilipoanza kuona mtizamo mwingine. Mwaka uliofuata nilitarajia kupata mimba kila mwezi, nilitumaini kuwa sitaona hedhi ya mwezi na nilipoipata, niliumia sana kwasababu nilijaribu sana lakini sikupata. Unapohisi kwamba unataka kupata mtoto mwingine, halafu upate hedhi , lakini huwezi kupata ujauzito, inauma sana. Hadi nilipomuona daktari nikamueleza  kwamba sijapata ujauzito. Daktari aliniambia:  ""  Lakini inaonekana uliiondoa kwasababu mirija yako  [the fallopian tubes] ilikatwa kwa hali iliyo ya kawaida"". Hapo ndipo nilipojua kuwa sina tena bahati ya kupata mtoto mwingine. Likikabiliwa na tuhuma hizo , katika mwaka 2017 taifa la Chile ilikubali  kusaini makubaliano ya kirafiki na   Francisca na akakubali. Lakini hadi sasa, Francisca na mawakili wake wanasubiri serikali itie saini katika  mkataba huo. Kuna kesi zaidi nchini Chile Kulingana na uchunguzi uliofanywa na  makampuni ya CDR  na  Vivo Positivo, visa kama cha  Francisca vimekuwa vikirudiwa nchini Chile  miaka iliyofuatia baada ya Kisa cha Francisca. Mwaka 2009 na mwaka   2010 utafiti  kuwahusu wanawake 27 wanaoishi na virusi vya HIV nchini Chile, uliofanywa na CDR na Vivo Positivo ulibaini kuwa wanawake 16 walifungwa vizazi vyao na kati yao, ""ni wane tu waliosema kuwa walipewa taarifa na kuamua binafsi kufungwa vizazi. "" ""Wanawake wengine waliripoti kuwa walifanyiwa mkakati wa kupewa ushauri wa kuwashawishi , walipewa taarifa za upotoshaji au taarifa ambazo hazikukamilika, na kuamua baadaye kufunga vizazi bila kuwa na ujuzi au kutoa idhini ,"" kulingana na ripoti ya mashirika hayomawili iliyochapishwa  mwaka 2011."	https://www.bbc.com/swahili/habari-54942618
health	Saratani: 'Nilikusihi unieleze dhamira yako'	Othelia Maimane, raia wa Afrika kusini ni mama wa watoto wawili  na amekuwa akipokea matibabu ya saratani ya matiti anayougua. Je ugonjwa huo umeyaathiri vipi maisha yake? Amezungumza na Mwandishi wa BBC David Wafula. Video: Anne Okumu	https://www.bbc.com/swahili/habari-50599275
religion	Mashujaa hawa wa kike wasomi wa Benin ambao walikuja kuwa moja ya vikundi vya kutisha zaidi vya karne ya 19	Filamu mpya wa Hollywood, ‘’The woman king’’, inaangazia hadithi ya ajabu ya askari wa kike katika karne ya 19 Afrika Magharibi. Lakini ni vipi jeshi hilo la wapiganaji wasomi wa kike waliopata mafunzo na nidhamu ya hali ya juu walipata sifa hiyo ya kutisha? Kikosi cha Dahomey, ufalme wenye nguvu wa Afrika Magharibi, kilikimbia bila kusita kupitia mitaro yenye kina kirefu na kuta ndefu, na kuangushwa na milio ya risasi na walinzi wengi waliokuwa wakisubiri juu. Mji mkuu wa Wayoruba, wapinzani wa Dahomey, ulikuwa mkubwa sana na wenye ngome nyingi sana. Kama ilivyokuwa miaka 13 mapema wakati wa jaribio la kwanza la kuzingirwa, kushindwa ilikuwa suala la muda siku hii, mnamo 1864. Hata hivyo, kama ingekuwa hatima yake, shujaa kutoka Dahomey angekabiliana naye kwa njia yake mwenyewe, kwa ishara ya dharau. Baada ya kuinua ukuta, alisimama mahali kwenye barabara ambazo wanaojitetea hawakuweza kufika, akaketi kwa mgongo wake kuelekea upande wa adui na kuanza kuvuta koki. Ushujaa huo haukuwashangaza Wayoruba, kwa kuwa shujaa huyu alikuwa wa kikosi kilichoheshimiwa sana na maadui zao na Wazungu waliosafiri Afrika Magharibi. Kiliundwa na wanawake tu, ambao walifanya mazoezi bila kuchoka na walikuwa na sifa ya kuwa na hasira katika vita. Walikuwa hawawezi kulinganishwa. Wazungu waliwapa jina la utani ‘’Amazons’’ na alikuwa daktari na mwanahistoria wa Ufaransa, Edouard Dunglas, ambaye alisimulia ushujaa wa shujaa wa kuvuta koki. Uasi wao ulikuwa wa muda mfupi, lakini matendo yao yalitumika kuonyesha hatima ya mwisho ya Waamazon wa Dahomey. Kwa ushujaa na ustadi wao wote, jeshi hili la wanawake la kupigana lingeporomoka kabla ya mwisho wa karne ya 19 kwa sababu sawa na wakazi wengine wengi wa kiasili duniani kote: moto wa hali ya juu. Huko Abeokuta, walinzi walituma mpiga risasi tu. ‘’Akuchukua wakati wake’’, anaandika Dunglas, ‘’alilenga kwa uangalifu na kumuua shujaa kwa risasi ya kwanza’’. Simulizi nyingi za Waamazon wa Dahomey zinatokana na maandishi na uchunguzi wa Wazungu: Dahomey yenyewe (sehemu ya Benin ya sasa) ilikuwa na utamaduni wake,  kwa hivyo urithi wao unaweza kutazamwa tu. Hata jina ‘’Waamazon’’ halikuwa lao, lakini chaguo la Wazungu lilioongozwa na wapiganaji wa kike wa hekaya za Wagiriki. Mino au Minon (ikimaanisha ‘’mama zetu), Ahosi (‘’wake wa mfalme’’) au Agojie yangekuwa majina yanayofaa zaidi. Hata hivyo, sifa yake inaendelea huku akimtia moyo Dora Milaje, mlinzi katika filamu ya shujaa ya 2018 ‘’Black Panther’’ na mada ya filamu mpya, ‘’The Woman King’’ (2022). Na ingawa filamu hii ya mwisho, inayomuonyesha Viola Davis kama Jenerali Agojie, inachukua sehemu kubwa na hadithi halisi, inaonyesha jinsi walivyokuwa wamefunzwa vyema na wa kutisha. Wakati wa utawala wa Mfalme Gezo, ambaye alipanda kiti cha enzi mnamo 1818, agojie ilibadilishwa kutoka kwa kikosi kidogo cha ulinzi cha heshima hadi jeshi lililojumuishwa kikamilifu. Dahomey ilikuwa tayari ufalme wa kijeshi na ilikuwa na jeshi lake la kudumu (jambo ambalo halikuwa la kawaida kwa eneo hilo), lakini Gezo ilitekeleza mfululizo wa mageuzi ambayo yalishuhudia idadi ya wapiganaji wa kike ikipanda hadi 6,000 kufikia miaka ya 1840. Waligawanywa katika safu kadhaa: wawindaji, wapiga bunduki, wapiga mishale na walenga shabaha. Agojie walivaa sare za mistari ya buluu na nyeupe au kanzu za rangi ya kutu na walivaa idadi kubwa ya mapambo na shanga kwenye mikanda yao. Walikuwa wamejihami kwa marungu, visu, mikuki na baadhi ya silaha zilizonunuliwa kutoka kwa wafanyabiashara wa Ulaya, ikiwa ni pamoja na silaha za kivita tofauti tofauti. Lakini silaha yao ya kuogopwa zaidi ilikuwa upanga wenye urefu wa mita moja kama panga. Zilikuwa kali sana hivi kwamba, ilipotumiwa na shujaa kwa mikono miwili, ingeweza kumkata mtu vipande viwili kwa kudungwa nayo mara moja tu, na kuifanya kuwa silaha sahihi kwa agojie katika vita na falme za adui walipokuwa wanakusanya vichwa vya maadui walioshindwa. Kando na vita, kazi nyingine kuu ilikuwa kuvamia vijiji vya jirani ili kuwakamata wafungwa (wakiwa wameweka vichwa vyao) na kuwauza kama watumwa. Dahomey akawa tajiri na mwenye nguvu akiwa na shauku kubwa katika biashara ya watumwa iliyovuka Atlantiki, kudhibiti bandari na kusambaza ‘’bidhaa’’ kwa watumwa wa Ulaya. Ni moja ya falme nyingi za Kiafrika zilizofaidika na biashara hii. Gezo kweli alipanda kiti cha enzi katika mapinduzi kwa msaada wa mfanyabiashara wa utumwa wa Brazili, Francisco Felix de Sousa. Uvamizi ulikuwa njia nzuri ya kukidhi mahitaji ya watumwa, ambao wengi wao walienda bandarini ili kuvuka kuingia Atlantiki, wakati wengine walibaki Dahomey kufanya kazi katika mashamba makubwa, au katika ikulu na jeshi. Nyingine zilitumiwa kwa ajili ya dhabihu za kibinadamu katika sherehe muhimu. Na ingawa baadhi ya watu huko Dahomey, ikiwa ni pamoja na baadhi ya agojie, wamejaribu kuelekeza upya uchumi kuelekea uzalishaji wa mafuta ya mawese, ufalme huo umejitahidi kudumisha jukumu lake katika biashara ya watumwa, hata baada ya Uingereza kuanza kuziba pwani ya magharibi ya Afrika baada ya kukomesha kwake mwaka 1834. Kutokuwa na hisia kwa mateso ya wengine ilikuwa muhimu kwa malezi ya agojia. Waajiri wapya walitumiwa kuua kwa kuwatupa wafungwa kutoka kwenye jukwaa la juu au kutekeleza mauaji.Kutokuwa na hisia kwa mateso ya wengine ilikuwa muhimu kwa malezi ya agojia. Waajiri wapya walitumiwa kuua kwa kuwatupa wafungwa kutoka kwenye jukwaa la juu au kutekeleza mauaji. Mnamo 1889, afisa wa jeshi la wanamaji wa Ufaransa Jean Bayol alishuhudia sherehe iliyohusisha msichana mdogo aitwaye Nanisca ‘’ambaye alikuwa bado hajaua mtu yeyote’’. ‘’Alipiga hatua kwa ujasiri’’ kuelekea mfungwa, akiwa amefungwa mikono na miguu, na ‘’akauzungusha upanga wake wenye mikono miwili mara tatu, kisha akakata kwa utulivu kipande cha mwisho cha nyama kilichounganisha kichwa na shina’’. Bayol kisha anaongeza maelezo ya macabre, labda urembo wa kuifanya Dahomey ionekane kuwa chafu: ‘’kisha akaifuta damu kutoka kwenye bunduki yake na kuimeza.’’ Waajiri wa Agojie wanaweza kuwa wanawake watu wazima, waliojitolea, au waliotekwa katika uvamizi, lakini mara nyingi walikuwa wasichana, wakati mwingine wakiwa na umri wa miaka 8. Asili ya jeshi hili haijulikani wazi. Nadharia zinaonyesha kwamba Houegbadja, ambaye alitawala kutoka 1645 hadi 1685, aliunda gbeto, kikundi cha wanawake ambao walitumikia kama wawindaji wa tembo, au kwamba binti yake Hangbe alianzisha kikosi cha walinzi wa kike wakati wa utawala wake mfupi. Wakati wa karne ya 19, kupotea kwa wanaume wengi katika vita vingi na katika biashara ya watumwa huenda kulilazimisha Gezo kutafuta wanawake ili kuimarisha jeshi la Dahomey. Agojia, hata hivyo, haraka ikawa mali. Walifunzwa katika mapigano yasiyo na silaha, kuishi (kupelekwa porini bila chakula au silaha), na kustahimili maumivu. Mnamo mwaka wa 1861, kasisi wa Kiitaliano aliyeitwa Francesco Borghero alishuhudia moja ya vita vya dhihaka ambavyo Dahomey ilifanya mara kwa mara ili kuonyesha kuwa ilikuwa tayari kwa vita: Agojie 3,000 walipitia ukuta mrefu wa matawi ya mshita kwa kuchomwa, bila kuonyesha maumivu, na ‘’kushambulia’’ kundi la vibanda. Kama zawadi, mfalme alitoa mikanda ya mshita ya ujasiri zaidi ya kuvaa viunoni mwao. Wake wote wa Mfalme Mfaransa, Albert Vallon, alishuhudia pambano lingine la dhihaka, ambalo aliwakuta wanawake ‘’wana shauku zaidi kuliko wanaume’’, akiwalinganisha na ‘’jeshi la mapepo lililotapika na volcano ... hakuna chochote katika viumbe hawa wasio na ujasiri ilikumbusha nusu ya aibu zaidi ya spishi za wanadamu’’. Hili lilikuwa mojawapo ya madhumuni ya mafunzo ya agojie: walijivunia kuonekana si wapiganaji, bali kama wanaume. ‘’Kama vile mhunzi anavyochukua kipande cha chuma na kwa moto kubadilisha sura yake, ndivyo sisi tumebadilisha asili yetu’’, ni nukuu inayohusishwa na jenerali agojie. ‘’Sisi si wanawake tena, sisi ni wanaume’’. Hiyo ilisema, uanamke wake ulikuwa sehemu muhimu ya hadhi yake katika jamii ya Dahomey. Mbali na mfalme na matowashi wake, wanawake pekee waliruhusiwa kuvuka kuta za boma la kifalme katika mji mkuu wa Abomey. Wote waliolewa rasmi na mfalme, heshima kwa jina tu, isipokuwa kwamba walikusudiwa kubaki waseja. Kwa kubadilishana, walipokea chakula, pombe, tumbaku na watumwa (hadi 50 kila mmoja, kulingana na msafiri wa Kiingereza Sir Richard Burton). Mbali na mafunzo ya kijeshi, walifanya mazoezi ya kucheza, kuimba na muziki, ujuzi wote uliochukuliwa kuwa muhimu kwa Agojie. Walipotoka nje ya jumba la kifalme, msichana mmoja aliwatangulia akipiga kengele, akiwaonya watu wote wabaki nyuma na kutazama upande mwingine. Ilikuwa ni marufuku kuwagusa. Onyesho hili la heshima na mamlaka, pamoja na kiwango cha uhuru waliofurahia, lazima uliwachochea baadhi ya wanawake wa Dahomey kujitolea. Agojie hata walikuwa na mamlaka ya kisiasa kwa vile majenerali wao wangeweza kuketi kwenye baraza la mfalme na kushiriki kikamilifu katika mjadala wa kisiasa. Gharama waliyopaswa kulipa kwa ajili ya mapendeleo yao ilikuwa kupigana, na mara nyingi kufa, katika utumishi wa mfalme, na walifanya hivyo kwa hiari. Dahomey mara kwa mara ilikuwa na vita na majirani kama vile Wayoruba, ambao jimbo lenye nguvu zaidi lilikuwa Dola ya Oyo ambayo ilikuwa imeitiisha Dahomey katikati ya karne ya 18 na imekuwa ikipokea kodi tangu wakati huo. Mnamo 1823, jeshi la Gezo hatimaye lilishinda Oyo, kwa msaada wa Agojie. Hata hivyo, sio vita vyote vilivyoenda kama walivyotaka: mashambulizi ya Abeokuta mwaka wa 1851 na 1864 yalimalizika kwa maafa. Na kwa kila vita, idadi ya Agojie ilipungua. Mwisho ulikuja katikati ya ‘’Scramble for Africa’’ ​​mwishoni mwa karne ya 19, wakati mataifa ya Ulaya yalipochonga na kuchukua udhibiti wa sehemu kubwa ya bara hilo. Hii ilileta Dahomey na Ufaransa kwenye vita. Mnamo 1890, majeshi ya Mfalme Béhanzin, ikiwemo agojie, yalipigana katika bandari ya Cotonou. Licha ya ukatili wao katika mapigano ya mkono kwa mkono, hata wakati Nanisca, msichana aliyedaiwa kunywa damu ya upanga wake, anamkata kichwa mshambuliaji, Agojie wanaangamizwa na vikosi vya moto vya Ufaransa. Vita hivyo vinaisha na kushindwa tena vibaya kwenye Vita vya Atchoukpa. Miaka miwili baadaye, Vita vya Pili vya Franco-Dahomean vilizuka huku Ufaransa ikitaka kukamilisha ushindi wake. Agojie walipigana karibu vita kumi na mbili katika wiki saba na matokeo yalikuwa sawa: silaha za hali ya juu zilishinda wimbi baada ya wimbi la mashambulizi, na kuwaua wapiganaji wa kutisha. Ufaransa ilipoibuka mshindi na Dahomey kuwa mlinzi, makadirio moja yalionyesha kuwa ni Agojie hamsini pekee walisalia. Kama vile shujaa aliye peke yake anayevuta koki kwenye ngome za Abeokuta, ushujaa wa Agojie haujawahi kuwaacha. Mwanajeshi  wa jeshi la kigeni wa Ufaransa aitwaye Bern aliwaelezea katika vita kama ‘’mashujaa [ambao] wanapigana kwa ujasiri mkubwa, daima mbele ya askari wengine’’. Henri Morienval, mwanamaji wa Ufaransa, aliwaelezea kama ‘’wa ajabu kwa ujasiri wao na ukatili’’ walipokuwa ‘’walijitupa kwenye upanga kwa ushujaa wa ajabu’’. ‘’The Woman-Queen’’ haifikii Vita vya Franco-Dahomean - inaisha na ushindi dhidi ya Oyo Empire mnamo 1823 - lakini inatoa heshima kwa ujasiri katika kukabiliana na kushindwa kwa agojie katika mmoja wa wahusika wake wakuu, Nawi. Ni jina la mwanamke ambaye alidai kuwa shujaa wa mwisho wa mapambano ya mwisho na Wafaransa katika miaka ya 1890. Nawi alikufa, akiwa na umri wa zaidi ya miaka 100, mwaka wa 1979. * Hii ni makala kutoka gazeti la BBC HistoryExtra.	https://www.bbc.com/swahili/articles/cml4p07kldvo
business	Scott Purcell aliishi mitaani kwa miaka 17 na sasa ni wakala wa mali isiyohamishika	Scott Purcell aliishi miaka 17 bila makazi katika mitaa wa mjini Washinton DC na sasa ni wakala wa mali isiyohamishika  katika mji huo ambao ni moja ya miji iliyo ghali zaidi nchini Marekani. Anafahamu thamani ya nyumba zaidi ya wakala wengi, baada ya kulala katika benchi moja mtaani kwa miaka 17.	https://www.bbc.com/swahili/habari-50673841
entertainment	Van Gaal na Neyo walihudhuria tamasha la kuwapatia majina Sokwe Rwanda	Rwanda imewapa majina watoto wa sokwe 25  ikiwa ni desturi inayofanyika kila mwaka kwa ajili ya kuvutia ulimwengu kutembelea sokwe hao . Wakati huo huo serikali ya nchi hiyo imetangaza kwamba idadi ya sokwe hao iliongezeka  kwa kiwango cha asilimia 26 tangu mpango kabambe  wa kuwahifadhi ulipoanza mwaka 2003.	https://www.bbc.com/swahili/49621874
technology	Msaidizi Mwandamizi afutwa kazi baada ya video za ngono bungeni kuishangaza Australia	"Mgogoro ulioenea katika siasa za Australia umeendelea kuongezeka kufuatia kuibuka kwa video zinazoonyesha wafanyikazi wakifanya vitendo vya ngono bungeni, na kusababisha msaidizi mmoja mwandamizi kufutwa kazi. Video moja ilionyesha msaidizi akifanya tendo la ngono kwenye dawati la mbunge wa kike. Waziri Mkuu Scott Morrison alielezea video hizo kuwa ""za aibu"". Hilo linajiri baada ya mfanyikazi wa zamani kufichua jinsi aliogopa kupoteza kazi kufuatia madai ya unyanyasaji wa kingono. Brittany Higgins anadai alibakwa na mwenzake mwandamizi ofisini mnamo Machi 2019, lakini anasema alihisi kushinikizwa kutoripoti tukio hilo kwa polisi. Ilizua wimbi la madai, na wiki iliyopita, maelfu walishiriki katika maandamano kupinga unyanyasaji wa kingono na unyanyasaji wa wanawake huko Australia. Video hizo zilitolewa kwa vyombo vya habari vya Australia na mfanyikazi wa zamani wa serikali, ambaye alisema alikuwa ""amepata kinga "" kwa picha hizo kwa sababu ya picha nyingi alizopokea. Pamoja na video - zilizochukuliwa miaka miwili iliyopita - alisema watu walikuwa wakitumia chumba cha maombi kufanya ngono na hata walileta makahaba bungeni. Mfichuzi huyo  alieleza kwamba  ""utamaduni wa wanaume kufikiria kuwa wanaweza kufanya chochote watakacho"", akielezea  kwamba kuna 'wenzake wasiokuwa kabisa na madili' Bwana Morrison aliwaambia waandishi wa habari Jumanne kwamba alikuwa ""ameshtuka"", na kuongeza: ""Lazima  tuinyooshe nyumba hii. Lazima tuweke siasa kando juu ya mambo haya, na lazima tutambue shida hii na ni lazima tuirekebishe."" Hapo awali alikuwa amekosolewa kwa namna alivyoshughulikia sakata hiyo pamoja na kukataa kukutana na viongozi wa waandamanaji wiki iliyopita. Alikuwa amewaalika viongozi wa waandamanaji  kukutana naye bungeni lakini walikataa ofa hiyo wakisema hawatakutana ""faraghani"". Maswali juu ya jinsi serikali inavyoshughulikia mgogoro huo yalizungumzwa tena baada ya mbunge wa upinzani Michelle Landry kusema ""alimhurumia' msaidizi aliyefukuzwa kazi. Lakini waziri Karen Andrews aliwaambia waandishi wa habari kwamba ""hilo  halitaniruhusu kunyamaza' kuhusu  unyanyasaji wa kijinsia katika siasa za Australia, akisema kwota za idadi ya kijinsia kwa wawakilishi wa kisiasa unapaswa kuzingatiwa - jambo ambalo Bwana Morrison ameashiria kwamba hatoliunga mkono. ""Tulijaribu kwa njia nyingine na haitupatii matokeo kwa hivyo ningependa kuona tunafanya vizuri ka njia mbadala ,"" aliwaambia waandishi wa habari. Chama cha upinzani cha Labor tayari kina kwota hizo za uakilishi. Kumekuwa na madai ya uonevu na unyanyasaji kwa muda mrefu katika siasa za Australia. Walakini, madai ya Bi. Higgins yametoa mwanga juu ya unyanyasaji wa kijinsia nchini humo. Siku chache baada ya  kutoa ufichuzi wake na kusimulia masaibu yake hadharani madai zaidi yalizuka - na Mwanasheria Mkuu Christian Porter akafichua kwamba alikuwa mtuhumiwa wa madai ya ubakaji mwaka wa  1988. Anakanusha madai hayo, na polisi walifunga uchunguzi kwasababu ya ukosefu wa ushahidi. Bosi wa zamani wa Bi. Higgins, Waziri wa Ulinzi Linda Reynolds, pia alilazimika kuomba msamaha na kulipa fidia kwa msaidizi wake wa zamani, baada ya kumwita ""ng'ombe mwongo"". Wakosoaji wanasema serikali pia imekuwa ikijikokota sana na haina ufanisi katika kushughulikia shutuma kwamba  pana taasubi za kiume na ubaguzi kwa msingi wa jinsia katika utamaduni wa bunge - shida wanayosema imekithiri katika vyama vyote vya kisiasa. Chama cha Upinzani cha Labor kimesema kitatathmini tena mitindo yake baada ya kutokea kwa madai kadhaa kutoka kwa watu ambao hawakutaka kutajwa wakidai kudhulumiwa kimapenzi na baadhi ya wanachama wa kiume wa chama hicho."	https://www.bbc.com/swahili/habari-56497661
religion	Shule Kiislamu zinazowanyanyasa watoto Sudan zafichuliwa	Uchunguzi  wa BBC nchini Sudan umebainisha matukio ya unyanyasaji wa watoto katika shule kadhaa za Kiislamu nchini Sudan. Baadhi ya watoto wameeleza madhila waliyoyapitia wakati wazazi wakitafuta haki	https://www.bbc.com/swahili/habari-54629086
business	Brazil yayashutumu mataifa tajiri ya G7 kutaka kuupoka msitu wa Amazon	"Serikali ya Brazil imetangaza kususia msaada wa fedha kutoka nchi za G7 zinazolenga kupambana na moto wa nyika katika msitu wa Amazon. Rais wa Ufaransa Emmanuel Macron - ambaye aliandaa mkutano wa G7 uliofikia tamati Jumatatu - amesema kiasi cha dola milioni 22 kitatolewa. Lakini mawaziri wa Brazil wanasema fedha hizo hazihitajiki na kuwashutumu mataifa hayo yenye nguvu kwa kutaka kuutawala msitu wa Amazon. Picha za satalaiti zinaonesha kuwa msitu huo mkubwa zaidi duniani unateketea kwa kasi inayovunja rekodi. Amazon inaangaliwa kimataifa kwa kuwa asilimia 20 ya hewa safi duniani kote inazalishwa kwenye msitu huo. Katibu Mkuu wa Rais wa Brazil Onyx Lorenzoni, ameuambia mtandao wa habari wa Globo kuwa: ""Asante, lakini fedha hizo yawezekana ni muhimu kwa kuhuisha misitu ya Ulaya. ""Macron hawezi hata kuzuia moto uliotarajiwa kwenye kanisa ambalo ni la urithi wa dunia, kisha anataka kutupa funzo kuhusu nchi yetu wenyewe? Bw Lorenzoni ameongeza, akimaanisha moto ambao ulilikumba kanisa la Notre-Dame mwezi Aprili. Waziri wa Mambo ya Nje Ernesto Araujo amesema kuwa tayari kuna njia za kupambana na moto huo chini ya Umoja wa Mataifa (UN). ""Jitihada za baadhi ya mataifa kushadadia masuala ya kimazingira na kuyafanya kuwa 'majanga' ili kuzaa mbinu za kuutawala msitu wa Amazon kutoka nje zinaonekana dhahiri,""ameongeza kwa kupitia ujumbe wa Twitter. Awali rais wa Brazil, Joao Bolsonaro alisema kuwa serikali yake haina fedha za kutosha kupambana na moto huo. Baadhi ya wanaharakati wanasema hata fedha zilizoahidiwa na G7 kuwa ni kiduchu kulinganisha na ukubwa wa janga linaloendelea. Jana Jumatatu, mwuigizaji maarufu, Leonardo DiCaprio aliahidi kutoa dola milioni 5 kwa ajili ya kusaidia kuzima moto huo. Dola milioni 22 zilizoahidiwa zinatoka mataifa ya - Canada, Ufaransa, Ujerumani, Italia, Japani, Uingereza na Marekani. Rais Macron amesema pesa hizo zitatolewa haraka iwezekanavyo - ili ziweze kulipia ndege zaidi za zimamoto - na pia Ufaransa itatoa msaada kwa jeshi la Brazil. Bolsonaro amekuwa akimshutumu vikali Macron kwa kujifisha nyuma ya umoja wa G7 kufanikisha malengo yake ya kibeberu ya kutaka kupoka hatma na ustawi wa Amazon kutoka kwa wananchi wa Brazil. Kwa muda mrefu kiongozi huyo amekuwa akizituhumu nchi za Ulaya zimekuwa zikijaribu kujipenyeza na kuchota rasilimali za Brazil. Mwezi Julai aliwaambia waandishi wa habari kuwa: ""Brazil ni kama msichana bikira ambaye walaghai wote kutoka nje wanamnyemelea."" Pia amedai kuwa mataifa ya Ulaya ""yanaamini vichwani mwao"" kuwa Amazon haimilikiwi na Brazil. ""Nchi hizi zinazotuletea pesa, hazifanyi hivyo kwa nia ya kutusaidia,"" amesisitiza wiki iliyopita na kuongeza, ""Wanafanya kwa malengo ya kuingilia uhuru wetu."" Hata hivyo, safari huu kumekuwa na shinikizo kubwa kwa viongozi wa Brazil juu ya moto unaoendelea. Brazil inasema wanajeshi 44,000 wapo mstari wa mbele kuuzima moto huo katika majimbo saba."	https://www.bbc.com/swahili/habari-49483704
politics	Matokeo ya uchaguzi wa Marekani 2020: Mambo 5 ambayo huenda huyafahamu kumuhusu rais mteule Joe Biden	"Joe Biden, ambaye alikuwa makamu wa rais chini ya Barak Obama, aliweza kupata uungwaji mkono wa majimbo muhimu ambayo mwaka 2016 yalimpigia kura hasimu wake wa Republican Donald Trump. Akikaribia kutimiza umri wa miaka 78, Biden atakuwa ndiye rais mwenye umri mkubwa zaidi wa Marekani. Tunakueleza mambo mengine ya kipekee kuhusu maisha ya kibinafsi na ya kitaaluma ya Biden. 1. Ni mwanasiasa aliyesomea Kama Trump alijvyosisitiza katika kumkumbusha wakati wote wa kampeni, Bwana Biden amekuwa mshiriki wakati wote katika siasa za Marekani kwa miaka 47. Kazi yake ya siasa katika  Washington DC ilianza katika Seneti ambapo alishinda kiti cha jimbo la Delaware alipokuwa na umri wa  miaka ya thelathini na zaidi, alikabiliwa na moja ya nyakati za kusikitisha zaidi za maisha yake na hili tutalizungumzia baadaye katika taarifa hii. Kama Seneta, Biden aliimarisha sura yake kama mwanasiasa wa karibu, mpatanishi na mwenye uwezo wa kufikia makubaliano na wapinzani wake. Pia alifanya maamuzi ambayo hayakusifiwa sana na wengi, kama vile  sheria ya uhalifu aliyoandika na kupitishwa wakati wa utawala wa kwanza wa  Bill Clinton. Sheria hiyo ilikuwa ya mageuzi yaliyolenga kukabiliana na ghasia za miongo kadhaa , lakini ilisababisha kunyanyaswa kwa watu wengi , huku ikiwaathiri zaidi Wamarekani weusi na Walatino. Katika kipindi kirefu cha kazi yake kama seneta, hatunabudi kuongeza miaka yake minane ya kuwa Makamu wa rais wa Barack Obama (2009-2017), ambapo alijenga uhusiano mzuri naye zaidi ya uhusiano wa kikazi. Hii ni mara ya tatu akijaribu kupata urais wa nchi. Mara mbili za kwanza aligonga mwamba, akisababisha baadhi ya Wanademocrat kujiuliza iwapo kweli alikuwa mtu anayefaa kukabiliana na Trump. 2. Tukio la kusikitisha lilimpata katika mwanzo wa kazi yake ya kisiasa Kwa bahati mbaya, furaha ya kushinda uchaguzi wa Seneti haikudumu kwa muda. Wiki kadhaa baada ya ushindi wake, familia yake ilihusika katika ajali mbaya ya gari  wakati alipokuwa Washington, DC, akiwafanyisha mtihani watahiniwa ambao wangekuwa wahudumu wa ofisi yake. Mke wake Neilia  na watoto wao watatu walikuwa wakirejea nyumbani baada ya kutoka dukani kununua mti wa Krismasi  wakati lori lilipowagonga na gari lao. Mke wake aliyekuwa na umri wa miaka 30 na binti yao, Naomi aliyekuwa na miezi 13, walifariki. Watoto  - Beau, aliyekuwa na miaka 3,  Hunter, miaka 2, walijeruhiwa sana na kulazwa hospitalini . 3. Maumivu na huruma Biden, ambaye alikula kiapo cha kuwa Seneta katika chumba cha hospitali ambako mwanae wa kiume Beau alikuwa anatibiwa, hakuweza kujua kama angeweza kuendelea na kazi yake kama seneta Nilikuwa nimefikia mwisho sikujua la kufanya Akizaliwa katika familia ya wafanyakazi wenye imani ya Kikatoliki, baba yake  alirejelea maneno haya lakini akimlazimisha  : ""Amka, amka baada ya kuanguka . "" Hicho ndicho alichokifanya. Aliamua kujitupa katika kazi, lakini bila kuwaacha watoto wake. Moja ya mambo yaliyojitokeza zaidi katika miaka yake ya mwanzo kama seneta ni kwamba  : kila siku alilazimika kusafiri kati ya nyumbani Delaware Washington DC, zaidi ya kilomita 300 kwa siku ili kuwa karibu na watoto wake. Biden aliendeleza uhusiano wa karibu na watoto wake ambao uliimarika walipokuwa watu wazima. Mwaka 1977, Biden alimuoa Jill, profesa wa Chuo Kikuu ambaye alizaa naye mtoto wa kike , Ashley,  na kuweza kushirikiana naye kuijenga familia. Wengi walimuona Beau kama mtu anayeweza kumrithi baba yake katika siasa. Baada ya kuhudumu nchini Iraq na kikosi cha walinzi wa  taifa -National Guard mwaka  2008, Beau alikuwa Mwanasheria Mkuu wa jimbo la Delaware kwa mihula miwili akiwa na matumaini mazuri ya kikazi kwa siku zijazo . Lakini  mwaka  2013 alipatikana na saratani nadra ya uvimbe wa kwenye ubongo na akafariki miaka miwili baadaye. Kumpoteza mtu wake wa karibu kiasi hicho kulibadili tabia ya Biden. Wale wanaomfahamu zaidi wanasema kuwa  mtu mwenye ""uwezo mkubwa wa kuhurumia "", jambo lililotumiwa zaidi wakati wa kampeni yake  akielezewa kama mtu anayeweza kuwa rais anayeweza kukabiliana na mizozo ya kiafya, kiuchumi na kijamii kama vile janga la  Covid -19. 4. Raia wa dunia na aliyejitolea kuilinda sayari Biden ametetea haja ya kujenga upya uhusiano wa Marekani na nchi washirika wake ambazo, kwa maoni yake, umeathiriwa wakati wa urais wa Trump. Aliahidi kurejea katika mapatano ya Paris ya kupambana na mabadiliko ya hali ya hewa na Shirika la afya duniani. Maamuzi yake katika ngazi ya kimataifa yamekuwa yakikosolewa. Mwaka 1991 alipiga kura dhidi ya Vita vya Ghuba; hatahivyo, katika mwaka   2003 aliunga mkono uvamizi wa Iraq na baadaye akawa mkosoaji wa harakati za Marekani katika nchi hiyo. Akiwa mtu mwenye umakini, alimshauri Obama kutofanya opereshini maalumu iliyosababisha kifo cha Osama Bin Laden. 5. Mtu anayeweza kusababisha utata Wakosoaji wa Biden wanasema ni miongoni mwa watu ambao wamepitwa na wakati na mzee sana ambaye hawezi kuongoza ofisi ya rais akiwa na tabia ya kufanya makosa. Mtindo wake wa kuwa mkweli na kuchukulia mambo kwa urahisi umemsababishia matatatizo  kama vile aliposema kuwa katikati ya kampeni kwamba kama Mmarekani mweusi hajaamini kuwa anaweza kumpigia kura ina maanisha kuwa huyo sio mweusi, kauli ambayo baadaye ilimlazimu aombe radhi kwa kuitoa. Tabia yake ya  ""usumbufu"" ilibadilika na kuwa kitu kikubwa baada ya mwezi Machi  msaidizi wake wa zamani , Tara Reade, kudai kuwa rais mteule alimnyanyasa kingono miaka 30 iliyopita wakiwa  Washington. Biden na timu yake walipinga shutuma hizo na kesi hiyo iliishia patupu bila kuwa na umuhimu wowote wakati wa kampeni Ingawa mahasimu wake wa Republican walijaribu kumuonesha mwanaume mwenye matatizo makubwa ya ubongo ambaye yuko mikononi mwa wanachama wa mrengo wa itikadi kali za kushoto wa Democrat, Biden ameweza kuepuka hayo na kuwa rais aliyechaguliwa zaidi katika historia ya Marekani. La kushangaza, wakati ilipofanywa tathmini miaka kadhaa iliyopita juu ya iwapo anaweza kushauriwa kushiriki katika uchaguzi wa urais wa mwaka  2016 , Biden alisema: ""Ninaweza kufa nikiwa mwanaume mwenye furaha bila kuwa rais  . """	https://www.bbc.com/swahili/54905829
technology	Nigeria yaondoa marufuku ya Twitter baada ya miezi saba	"Nigeria imeondoa marufuku yake dhidi ya  Twitter - miezi saba baada ya kubana matumizi ya mtandao huo wa kijamii. Serikali ya Nigeria ilisimamisha Twitter Juni mwaka jana baada ya kampuni hiyo kufuta ujumbe wa Twitter wa Rais Muhammadu Buhari kuhusu kuwaadhibu wanaotaka kujitenga nchini humo Mamlaka zilishutumu kampuni hiyo ya mitandao ya kijamii kwa kuegemea upande wa watu wanaotaka kujitenga. Lakini serikali ilisema inabadilisha marufuku hiyo baada ya Twitter kukubaliana na masharti ikiwa ni pamoja na kufungua ofisi ya ndani nchini Nigeria. Hatua hiyo inaruhusu mamilioni ya watu katika taifa hilo lenye watu wengi zaidi barani Afrika kutumia mtandao huo  tena. Baadhi ya watumiaji walikuwa wameendelea kufikia tovuti hiyo baada ya kusimamishwa kwa kutumia mitandao ya kibinafsi (VPNs), lakini serikali iliapa kuwabana wale ambao bado wanatuma ujumbe kwenye Twitter - ikiwa ni pamoja na mashirika ya vyombo vya habari. Hatua ya mwaka jana ya serikali ya Nigeria ilizua malalamiko ya kimataifa kuhusu uhuru wa kujieleza. Uamuzi wa kampuni hiyo ya mitandao ya kijamii kujiandikisha nchini humo ulionyesha kujitolea kwa Nigeria, shirika la maendeleo ya teknolojia ya habari nchini humo lilisema. Twitter bado haijatoa maoni yoyote kuhusu uamuzi wa Nigeria wa kuondoa marufuku hiyo. Serikali ilikuwa imeamuru watoa huduma za mtandao kuzuia Twitter, kwa madai kuwa ilikuwa inatumiwa kudhoofisha ""uwepo wa Nigeria kama nchi"" kupitia kueneza habari za uwongo ambazo zinaweza kuwa na ""madhara ya vurugu"". Ilikuja baada ya Twitter kuondoa chapisho la Rais Buhari lililorejelea Vita vya Wenyewe kwa Wenyewe vya Nigeria vya 1967-70 na kuwachukulia ""wale wanaofanya  vitendo vibaya leo"" kwa ""lugha watakayoelewa"". Twitter ni maarufu kwa Wanigeria wengi, na jukwaa  hilo limetumika kama zana ya kuhamasisha. Wanaharakati waliitumia kutafuta uungwaji mkono wakati wa maandamano dhidi ya ukatili wa polisi chini ya alama ya reli #EndSars, ambayo ilivutia watu duniani kote."	https://www.bbc.com/swahili/habari-59976016
health	Pele: Gwiji wa Brazil asema yuko 'imara na mwenye matumaini mengi'	"Gwiji wa Brazil Pele anasema ""yuko imara na mwenye matumaini makubwa"" alipokuwa akipatiwa matibabu katika hospitali ya Sao Paulo. Katika taarifa iliyotolewa Jumamosi alisema jumbe za kumuunga mkono pamoja na kutazama Brazil kwenye Kombe la Dunia zimempa ""nguvu"". Hapo awali hospitali hiyo ilisema ""bado anaendelea na matibabu na yuko sawa"". Inafuatia ripoti nchini Brazil kwamba alikuwa anaanza huduma ya mwisho wa maisha baada ya tiba ya kemikali ya chemotherapy kushindwa kufanya kazi. ""Rafiki zangu, ninataka kila mtu kuwa mtulivu na chanya,"" alisema katika taarifa kwenye Instagram. ""Niko imara, nina matumaini makubwa na ninafuatilia matibabu yangu kama kawaida. Napenda kuwashukuru timu nzima ya madaktari na wauguzi kwa huduma zote nilizopata. ""Nina imani kubwa kwa Mungu na kila ujumbe wa upendo ninaopokea kutoka kwako duniani kote hunifanya niwe na nguvu nyingi. Pia mimi natazama Brazil inapocheza kwenye Kombe la Dunia! ""Asante sana kwa kila kitu."" Mshindi huyo wa Kombe la Dunia mara tatu, 82 amekuwa hospitalini tangu Jumanne, na Alhamisi usiku alisema ilikuwa ni ""ziara ya kawaida ya kila mwezi"". Aliondolewa uvimbe kwenye utumbo wake mnamo Septemba 2021. Taarifa kutoka Hospitali ya Israelta Albert Einstein siku ya Jumamosi ilisema Pele ""alikuwa na mwitikio mzuri wa matibabu ya maambukizo ya kupumua"". Iliongeza kuwa alikuwa akipitia ""utathmini upya wa matibabu ya chemotherapy"". Mshambuliaji huyo mashuhuri aligundulika kuwa na maambukizo ya kupumua na mnamo Ijumaa hospitali ilikuwa imesema alikuwa katika hali nzuri. Siku ya Jumamosi, taarifa hiyo mpya ilisema hali yake haijazidi kuwa mbaya katika saa 24 zilizopita. Wakati huo huo, ujumbe wa kumpa moyo umetumwa kutoka kote ulimwenguni. Akizungumza Jumamosi, nahodha wa Uingereza Harry Kane alisema: ""Tunasikitika sana kusikia habari za yeye kuwa mgonjwa lakini tunamtakia heri, si mimi tu bali timu yote ya  maandalizi ya Uingereza. Yeye ametoa hamasa, ni mtu wa kipekee sana."" Mshambulizi wa zamani wa Ujerumani aliyeshinda Kom be la Dunia, Jurgen Klinsmann, akizungumza kwenye matangazo ya Kombe la Dunia la BBC One Jumamosi, alisema: ""Pele ni mtu mzuri sana. Mtu bora wa kandanda duniani. Tunaweza tu kuomba na kutumaini mema."" Beki wa zamani wa Argentina Pablo Zabaleta aliongeza kwenye BBC One: ""Ni habari za kusikitisha sana kusikia kuhusu Pele. Amekuwa msukumo wa kweli kwetu sote, ndani na nje ya uwanja. Daima amekuwa mtu mashuhuri."" ""Tunamuombea Mfalme,"" mshambuliaji wa Ufaransa Kylian Mbappe aliweka ujumbe kwenye mtandao wa Twitter."" Taifa mwenyeji wa Kombe la Dunia Qatar lilionyesha kumuunga mkono Pele siku ya Jumamosi, na kuwasha majengo kwa ujumbe wa ""Pona haraka Pele"". Uwanja wa Lusail mjini Doha, ambao utakuwa mwenyeji wa fainali ya Kombe la Dunia tarehe 18 Desemba, na Aspire Tower karibu na Uwanja wa Khalifa, ulipambwa kwa picha za Pele katika shati lake maarufu namba 10. Wasiwasi ulizuka hapo awali Jumatano wakati ESPN Brasil iliporipoti Pele alikuwa amelazwa, huku binti yake Kely Nascimento akisema ""hakuna dharura"" iliyohusika, yaani alikuwa akipata matibabu ya kawaida. Pele aliwashukuru watu waliomtakia heri siku ya Ijumaa kwa kutuma ""ujumbe wa matumaini"" na kusema kukaa kwake hospitalini ni katika ""ziara ya kawaida"". Mshambuliaji huyo wa zamani ndiye mfungaji bora wa muda wote wa Brazil akiwa na mabao 77 katika michezo 92 na alifunga katika michuano minne ya Kombe la Dunia. Santos, klabu yake pekee ya Brazil, iliweka ujumbe kwenye mtandao wa Twitter: ""Dunia nzima inakutakia mema, Mfalme Pele""."	https://www.bbc.com/swahili/articles/cl4gdl1rem4o
technology	'Tutazingatia kuwa na sheria isiyokwaza ya upatikanaji na usambazaji habari'	Wizara ya habari nchini Tanzania imesema kuwa iko tayari kupokea mapendekezo ya marekebisho ya sera na sheria ya habari kwa lengo la kutimiza azma ya uhuru wa vyombo vya habari nchini humo. Katika mkutano na waandishi wa habari, katibu wa mkuu wa wizara hiyo, Dk Hassan Abbas amesema ya kwamba serikali haitasita kufanya mabadiliko katika sheria au sera. Kuhusiana na suala la usawa wa kijinsia katika sekta ya habari, Abbas amesema ya kwamba wizara ya habari ipo tayari kuyasikiliza mapendekezo yaliyowasilishwa na chama cha wanahabari wanawake nchini humo TAMWA ili kuyashughulikia. Regina Mziwanda amezungumza na Kajubi Mukajanga , Katibu Mtendaji wa Baraza la Habari Tanzania MCT , na kwanza anaanza kwa kuelezea walivyolipokea suala hilo.	https://www.bbc.com/swahili/habari-56934646
entertainment	Je, Mwanamuziki Burna Boy, ndiye bora zaidi Afrika?	Mwanamuziki Burna Boy amezua gumzo kwenye mitandao ya kijamii hasa nchini Nigeria baada ya kuandika kwenye ukurasa wake wa twitter kwamba yeye ndiye mwanamuziki bora zaidi kuwahi kuwa baada ya Fela Kuti- mwanamuziki aliyefariki mwaka wa 1997. Je, unakubali kuwa Burna Boy ndiye nyota wa Afrika kwa muziki?	https://www.bbc.com/swahili/gnb-51502252
technology	Maandamano ya wakulima: Fahamu kwanini ujumbe wa Twitter wa Rihanna ulizua hisia kali India	"Saa chache baada ya ujumbe wa Rihanna katika mtandao wa twitter kuzua hisia kali duniani baada ya kuwaunga mkono wakulima waliokuwa wakiandamana , serikali ya India ilimshutumu sana mwimbaji huyo wa Marekani. Wizara ya masuala ya kigeni ilitoa taarifa rasmi ikiwakosoa watu maarufu na wengine kwa matamshi yao yasio sawa huku mawaziri na watu maarufu nchini humo nao wakalazimika kuchapisha jumbe dhidi ya propaganda ambayo inatishia umoja wa India. Baadhi ya vyombo vya habari viliangazia sana taarifa hiyo ya serikali: Mmoja ya waigizaji wa kike wa Boollywood  ambaye amekuwa akiunga mkono serikali alimuita Rihanna 'nyota wa ngono' na baadhi ya watu wakimuunga mkono mpenzi wake wa zamani Chris Brown kwa kumshambulia 2009. Ujumbe wa Rihanna siku ya Jumanne unaohusishwa na habari moja kuhusu kuzimwa kwa mtandao  katika eneo ambalo wakulima hao walikuwa wakiandamana na mara moja ukasambaa kwa haraka , ukipata likes 700,000. Kwanini hatuzungumzi kuhusu hili? aliandika msanii huyo ambaye ana wafuasi milioni 100 duniani katika mtandao huo wa kijamii. Hatua ya serikali kukabiliana na ujumbe huo ilikuwa ya haraka sana , ikiongozwa na waziri wa masuala ya ndani Amit Shah aliyetuma ujumbe wa twitter  siku ya Jumatano usiku na neno #IndiaAgainstPropaganda and #IndiaTogether. ""hakuna Propaganda zinazoweza kutishia Umoja wa India! ''Propaganda haziwezi kuamua hatma ya India .....ni maenedeleo pekee. India itaendelea kuwa na mshikamano  na kwa pamoja itaafikia maendeleo'', aliandika. Muda mfupi baadaye , mawaziri na nyota wa Bollywood na wachezaji kriketi pia walianza kutuma ujumbe katika twitter , wakitumia maeneo yaliotumiwa na bwana Shah. Uhuru wa India hauwezi kuigiliwa. Nguvu za kutoka nje zinaweza kutazama lakini haziwezi kushiriki. India inawatambua Wahindi na wanapaswa kuiamulia India. Tusalie watu wamoja kama taifa , aliandika nyota wa Kriketi Sachin Tendulkar. Maandamano hayo yamekuwa changamoto kubwa  kwa serikali ya Waziri Mkuu Narendra Modi. Makumi ya maelfu ya wakulima wamekuwa wakiandamana katika mipaka ya Delhi kupinga sheria tatu mpya za mashamba kwa zaidi ya miezi miwili. Waandamanaji hao, wakiwemo wanaume wanawake, wazee na watoto , wamekataa katakata kusitisha maandamano hayo hata wakati wa majira ya baridi, wakipiga kambi katika maeneo yalio wazi, ambapo wamekuwa wakiishi na kulala barabarani. Wengi wao wakifariki. Serikali imejitolea kusimamisha sheria hizo kwa miezi 18, lakini wakulima wanasema lazima zifutwe. Wiki iliyopita, maandamano hayo yaligonga vichwa vya habari ulimwenguni wakati maandamano ya matingatinga ya wakulima yalipomalizika kwa mapigano makali, na kusababisha mwandamanaji mmoja kupoteza maisha yake huku mamia ya polisi na waandamanaji wakijeruhiwa. Waandamanaji wengine walivamia jumba la kumbukumbu la Red Fort mjini Delhi na kusalia hapo hadi polisi walipowafukuza. Huku Ujumbe wa Rihanna ukisambaa na kuvutia maelfu ya majibu , wengi walimpongeza kwa kuliangazia suala hilo muhimu. Lakini wengi pia walimkosoa kwa kuingilia maandamano ambayo ni kinyume na sheria ambayo imetetewa na serikali na wafuasi wake. Vituo vingine vya habari vinavyounga mkono serikali vilikuwa na vichwa vya habari ambavyo vilimuelezea Rihanna kama ""mgeni asiye na habari"" ambaye alikuwa sehemu ya ""njama ya kugawanya India"" na kuapa kwamba ""propaganda hazitashinda"". Mtangazaji mmoja wa habari - kwa kile kilichoonekana kama maoni ya Waislamu - aliuliza ikiwa mwimbaji huyo wa Barbadia aliitwa Rihanna au Rehana? Waliokuwa wakimpinga walitoa picha za zamani za shambulio dhidi ya mwimbaji huyo na mpenzi wake wa zamani, wakimzidishia unyanyasaji dhidi yake. Wengine walionyesha jinsi ambavyo  wanaume wa India huamua kuwanyanyasa na kuwazima wanawake walio na maoni huru Lakini moja ya pingamizi ya kushangaza dhidi ya  mwimbaji huyo  ilitoka kwa mwigizaji wa  Kangana Ranaut, ambaye amekuwa akiunga mkono chama cha  BJP. Katika msururu wa jumbe zake za twitter, alikosoa kazi ya Rihanna, muziki wake, muonekano wake  na hata rangi yake ya ngozi. Alichapisha picha za nyota huyo wa pop akiwa amevalia vazi la bikini, na kumwita ""nyota wa ponografia"" na ""mwimbaji wa ponografia"", na akasisitiza kwamba alikuwa amelipwa  kuandika ujumbe huo. Lakini ujumbe wa Rihanna, ambao uliwaongezea sauti wakulima wanaoandamana, haungeweza kufikia serikali wakati mwafaka zaidi ya huo. Wakulima hao wametangaza mipango ya kufunga barabara kuu zinazoingia mji mkuu Jumamosi na serikali inapeleka rasilimali nyingi kuwazuia. Misumari ya chuma, fimbo, waya zenye miba, mawe na kuta za muda zimewekwa na mitaro kuchimbwa kwenye mipaka ya Delhi - huku wakulima na wakosoaji wakiishutumu serikali kwa kufanya maandalizi ""kuwa vita"" dhidi ya raia wake. Mamlaka pia inajaribu kupigana vita dhidi ya muonekani wa India ughaibuni kuhusu jinsia inavyokabliana na wakulima wake."	https://www.bbc.com/swahili/habari-55934189
politics	Halima Mdee: Hatuondoki Chadema, tunakata rufaa	"Wabunge 19 wa viti maalum waliovuliwa uanachama wa chama cha upinzani Chadema, wamesema wataendelea kuwa 'wanachama wa hiari' wa chama hicho huku wakipanga kukata rufaa juu ya adhabu walopewa. Viongozi hao 19 hii leo wakiongozwa na Bi Halima Mdee wamesema kuwa baada ya kuvuliwa uanachama na Kamati Kuu, sasa wataenda ngazi ya juu kimaamuzi, Halmashauri Kuu, ili kukata rufaa. Hata hivyo, Bi Mdee aligoma kujibu maswali ya waandishi juu ya hoja mbili za msingi wa sakata la kufukuzwa kwao akisema ndio hoja pia za rufaa yao. Hoja hizo ni nani aliyepeleka majina yao Tume ya Uchaguzi ya Tanzania (NEC) na nani aliyewapa idhini ya kula kiapo cha ubunge. Chadema ilipata mbunge mmoja wa jimbo katika uchaguli uliopita, hata hivyo ilikidhi vigezo vya kuteua wabunge 19 wa viti maalum. Hata hivyo chama hicho kinapinga matokeo ya uchaguzi. Kwa mujibu wa uongozi wa Chadema, Katibu Mkuu wa chama John Mnyika hakuwasilisha majina ya wateule wa viti maalum NEC, na hawakutoa idhini ya kada yoyote kuapa Bungeni. ""Siwezi kujibu hapa juu ya hoja hizo mbili kuhusu mchakato wa kupatikana kwetu. Hoja hizo ndiyo msingi wa rufaa yetu, hivyo siwezi kujadili kesi yetu na vyombo vya habari kabla hatujaipeeka katika mamlaka husika, Baraza Kuu..."" Mdee pia amehoji juu ya kuzuiliwa wabunge wa viti maalumu: ""... kuanzia 2010 hakuna uchaguzi tulioukubali, sababu chaguzi zote kulikuwa na udanganyifu, 2010, 2015 kote kulikuwa na udanganyifu lakini wabunge lakini wabunge walienda...kwanini 2020 wasiende? Tunavyozungumza madiwani (wa Chadema) wanaapa,  mbunge aliyechaguliwa ameapa. Mimi naamini suala si kwenda au kutokwenda, wala usishangae iwe kesho au keshokutwa iwe sisi ama wengine wataenda kwa kuwa si jambo jipya."" Kwa mujibu wa Bi Mdee, hawakutokea katika kikao kilichochukua uamuzi dhidi yao kwa kuwa walihofia usalama wao pamoja na kujiepusha na maamuzi ya jazba. ""Kulikuwa na uhamasishaji wa hali ya juu mitandaoni uliofanywa na baadhi ya viongozi wa juu wakitaka wanachama wajitokeze ili kutushughulikia... Pili, pande zote mbili kulikuwa na hasira, tuliamini maamuzi yangefikiwa kwa jazba...tuliomba kuahirishwa kwa kikao cha Kamati Kuu kwa wiki moja lakini tukakataliwa. Hivyo, tuliona nio busara zaidi kutokuhudhuria,"" ameeleza Mdee. Spika wa Bunge la Tanzania, Job Ndugai amewaapisha wabunge wateule Bw. Humphrey Polepole na Bi. Riziki Said Lulida kuwa wabunge kamili , na kutoa onyo kwa wale wanaodharau na kukebehi shughuli za Bunge. Bw. Humphrey polepole alikuwa Katibu wa Halmashauri Kuu (NEC), Itikadi na Uenezi wa Chama cha Mapinduzi (CCM). Akizungumza baada ya kuwaapisha wabunge wateule, Spika Ndugai amekemea vikali watu wanaodharau shughuli zinazofanywa na Bunge la Tanzania ""Wako rafiki zetu ambao hivi karibuni wamejipambanua kwa kukejeli shughuli za bunge, niwatahadharishe na kuwakumbusha labda wamesahau kuwa ni jambo lisilokubalika kwa mtu yoyote, kudharau shughuli za bunge, kudhalilisha bunge, kudhalilisha uongozi wa bunge na hata kudhalilisha wabunge waliokwisha kuapishwa. Amesema maboresho ya kanuni inayosimamia kiapo yanamuwezesha mbunge mpya kutekeleza kazi za kibunge na kuwajibika kwa wananchi mara tu baada ya kuchaguliwa kwake au kuteuliwa kwake. Kwa utaratibu wa zamani, Ndugai amesema ilibidi wateuliwa hao wakae bila kufanya kazi za kibunge, hadi Februari 2 mwaka 2021, lakini kwa mabadiliko haya yaliyofanyika kwenye bunge lililopita yanawawezesha sasa baada ya kula kiapo kuanza kufanya kazi moja kwa moja kama ilivyo kwa wabunge wengine wote walioapishwa tangu kuanza kwa bunge la 12. ''Shughuli za bunge huwa hazisimami ndio maana wabunge huchaguliwa kwa miaka mitano. Hakuna muda ambao mbunge yuko likizo au bunge kuwa likizo, hakuna''. Alisema Spika Ndugai. Baada ya uchaguzi wa Oktoba 2020 kuisha, vyama vikuu vya upinzani nchini Tanzania vimejikuta katika njia panda ya kisiasa, si upande wa Tanzania Bara pekee, hadi Zanzibar. Chama cha Demokrasia na Maendeleo (Chadema) kulikuwa na kitendawili cha ikiwa wapeleke majina ya Wabunge wa viti maalum ama la. Kitendawili hiki kilikuwa na jawabu tofauti kutoka kwa wafuasi wa chama hicho na wachambuzi wa siasa. Mambo yaligeuka baada ya kundi la Wabunge 19 wanawake kutoka Chadema kufanya uamuzi wenye utata wa kwenda Bungeni na kuapishwa na Spika Job Ndugai, kuwa wabunge wa Bunge la 12. Siutofahamu sasa imekuwa kati ya uongozi wa juu wa chama hicho wakiungwa mkono na sehemu kubwa ya wafuasi wa chama dhidi ya wabunge 19. Bado mambo yako moto. Mbowe alisema kamati kuu iliyoketi, imeona na imeridhishwa na ukweli kwamba kuna ukiukaji mkubwa wa katiba ya nchi , sheria za nchi na kanuni zinazosimamia masuala ya uchaguzi zilizokiukwa katika mchakato mzima wa uchaguzi huo hususani katika jambo zima linalohusu viti maalum. ''Tumejiridhisha katika uvunjaji huu wa katiba, sheria na kanuni kama kamati kuu ya chama cha upinzani Chadema, lazima tulifahamishe taifa baada ya kujiridhisha sisi wenyewe baada ya vikao vya ndani va chama kuhusu mapungufu kadhaa yaliyofanyika katika mchakato huu.'' Mbowe ameainisha Mapungufu ya kisheria aliyosema yako dhahiri katika mchakato wa uteuzi wa wabunge wa viti maalumu Ibara ya 78 (3) inasema majina ya watu waliopendekezwa na tume ya uchaguzi yatatangazwa kama matokeo ya uchaguzi, baada ya tume ya uchaguzi kuridhika kwamba masharti na sheria vimezingatiwa. Ibara ya 67 (1b) imeweka masharti na sifa ya mtu kuteuliwa kuwa mbunge kuwa lazima awe amependekezwa na chama cha siasa. Mbowe amesema kuwa huwezi kupendekezwa na chochote kingine kwa mujibu wa sheria za nchi , isipokuwa na chama cha siasa. Hivyo Mbowe amesema kuwa chama chao hakijateua wabunge, na kuwa hawajui mchakato huo ulivyokwenda. ''Tunaona watu wetu wanaapishwa, hatuwajui, fomu zinazopaswa kujazwa na kuletwa kwenye chama, ili katibu mkuu wa chama chetu aweze kuziidhinisha, hatujawahi kuzijaza, fomu ziko ofisini, tunaona wabunge wetu wanaapishwa''. Mbowe alitangaza kuwafuta uanachama wabunge hao wateule na kuwavua nyadhifa zao zote ndani ya chama. Kwa upande wa viongozi ndani ya kundi hilo la watu 19 ''Kamati imeona hawana sifa hata moja kuendelea kushika nafasi yoyote ya uongozi wa chama hiki kwa mazingira haya, kwa hiyo tumewavua mamlaka yote katika chama''. alisema Mbowe"	https://www.bbc.com/swahili/habari-55142740
technology	Virusi vya corona: ''Nilimzika binamu yangu kupitia Facebook Live'	Kila mtu anafahamu marufuku ambayo serikali ya Kenya iliweka dhidi ya shughuli za mazishi katika kipindi hiki cha mlipuko wa virusi vya corona. Watu 15 peke yake ndio walioruhusiwa kujumuika katika shughuli za mazishi ya binamu yangu, Chris, na kila kitu kilipaswa kufanyika kufikia saa tatu asubuhi, saa za Afrika mashariki. Majira ya saa moja asubuhi, wote tulikuwa tunasubiri kwenye simu zetu na komputa, kuangalia mazishi hayo ambayo yalikuwa yanaruka mubashara katika kurasa ya Facebook. Mimi ni miongoni mwa mamia ya watu walitoa heshima ya mwisho kwa Chris kupitia mtandao. Alikuwa mtu wa watu  - na ilikuwa majonzi makubwa kwa familia kumpoteza. Alikuwa mcheshi, alikuwa anaweza kukuchekesha hata kabla hajafika ndani ya nyumba  - kwanza ulikuwa unaanza kumsikia kuanzia akiwa umbali wa mita 200 akiwa getini. Na Chris alikuwa amezoea kujitoa kwa watu, alikuwa hakosi kwenye shughuli za misiba na harusi. Alikuwa muhamasishaji mkubwa, alikuwa anawahimiza watu kushiriki kila matukio. Hivyo kwa siku hii, tumejitoa kwake pia ingawa ni tofauti na ilivyozoeleka. Chris alikuwa ni binamu yangu wa karibu lakini tulikuwa katika nyumba moja na alikuwa zaidi ya kaka kwangu. Alifariki huko magharibi ya Kenya, mjini  Kisumu  siku ya Jumapili ya Pasaka, baada ya kuugua kwa wiki kadhaa kwa matatizo ya ini. Serikali ilitoa utaratibu wa mazishi yake. Alipaswa kuzikwa ndani ya siku tatu. Lakini ndugu wengi na rafiki zake walikuwa Nairobi ambako kulikuwa na marufuku ya kutoka nje au kutoka na kuingia katika mji huo hivyo si kila mtu aliweza kuhudhuria mazishi yake. Ibada ya mazishi yake ilikuwa fupi. Hotuba hazikuruhusiwa na waliimba nyimbo kidogo sana. Chris alipenda muziki - alikuwa anapiga vyombo vya muziki katika bendi ya kanisa la 'Salvation Army'. Ilikuwa ni huzuni kubwa hakuna mtu aliyeenda kupiga nyimbo aliyopenda. Nilikuwa nasoma maoni ya marafiki zake ambao walisoma wote na wafanyakazi wenzake katika mtandao wa Facebook. Katika msiba wa kidigitali, watu walituma salamu za rambirambi na kuzungumzia namna Chris alivyokuwa mtu mwema. Na nilidhani labda nipige picha yale maoni na kuchapisha kama kitabu cha salamu za rambirambi. Kila kitu kilikuwa tofauti, hatukuweza kukumbatiana, kushikana mikono au kufutana machozi. Hatukuweza kutoa heshima za mwisho kwa kumuangalia mara ya mwisho katika jeneza lake. Mpendwa wako anapofariki huwa tunataka kupata faraja na haikuepo na isingewezekana kwa sababu hatukuwa pamoja. Nilisikitika sana na kukasirika. Sikuwahi kuvuta fikra kuwa ningeweza kumzika mpendwa wangu kwenye mtandao wa kijamii. Ilikuwa kama filamu ukiachilia tu kuwa nilikuwa miongoni mwa waigizaji. Na mbaya zaidi  Facebook Live ilikata hata kabla mazishi hayajamalizika, kulikuwa kuna matatizo ya mtandao. Hivyo sikuweza kuangalia safari ya mwisho ya Chris mpaka mwisho. Sikuona jeneza likifunikwa. Katika jamii nyingi za kiafrika, kifo na mazishi ni jambo ambalo linagusa jamii kwa ukaribu sna. Tamaduni nyingi wanaona kuwa ni njia ya kuelekea maisha mengine. Kwa mababu zetu- kuna watu ambao walikufa lakini bado wanaishi katika jamii zetu. Hii ina maanisha kuwa mtu anapokufa anapaswa kuagwa vizuri katika  mazishi yake na ndio nmekuwa nikiona hivyo kizazi kwa  kizazi. Kwa jamii ya watu wa magharibi mwa Kenya eneo ambalo nimetokea kama mluo au mluhya, mtu akifa na mazishi yake yanakuwa tukio muhimu sana. Mfu anapewa heshima kubwa na baada ya mazishi yake inafuata sherehe kubwa ya kumuaga. Kwanza mazishi yote huwa hayaharakishwi, haswa pale wazee wanapofariki. Kifo kinatambuliwa kama sherehe, yaani majonzi na huzuni katika sherehe. Msiba wa mtu mzima huwa unachukua angalau wiki nzima . Watu wanahuzunika kwa kelele na vilio kwa siku kadhaa. Watu wanajumuika kwa pamoja na kuomboleza kumpoteza mpendwa wao. Moto huwa unawashwa usiku ambapo watu wanalala nyumbani kwa mfiwa wakiwa wanafarjiana, wanalia na kumuombe mtu aliyetangulia. Ngo'ombe na mbuzi huchinjwa ili chakula kingi na vinywaji kutolewa kwa ajili ya kuwafariji wafiwa. Vilevile huwa inaonyesha umoja wa majirani. Maiti huwa inaletwa nyumbani siku moja au mbili kabla ya kuzikwa. Huwa wanailaza katika nyumba kuonyesha ishara kuwa walimpenda na wamekubali kifo chake. Kwa kabila la waluo, kutoka magharibi ya Kenya, ni miongoni mwa watu wenye tamaduni ya aina yake ya kuzika kwa kifahari nchini  Kenya. Yaani huwa kuna kama sherehe 10ambazo huwa zinajumuisha matangazo ya kifo , kuna sherehe ya kuondoa kivuli cha roho ya marehemu nyumbani, kunyoa nywele kwa wafiwa, na mwisho sherehe za kumbukumbu ya marehemu. Matukio yote hayo yanahitaji watu kujumuika kwa pamoja kwa wingi. Lakini kwa wakati huu wa mlipuko wa corona, taratibu zote ambazo zilizoeleka zilikatazwa kufanyika katika mazishi yeyote yawe ya mtu aliyefariki kwa corona au sababu nyingine ya kifo. Wakati wa siku mbili za kifo cha Chris na maziko yake' , watu walikatazwa kuimba kwa nguvu usiku kwa sababu wangeweza kuwafanya majirani wajongee katika msiba na kuomboleza na wafiwa. Hakuna moto uliowashwa na watu kuuzunguka. Na wakati wa mazishi hakuna aliyekaribia jeneza, hakuna kukumbatiana, kushikana mikono, kugusana na kubusiana. Wawakilishi wa serikaliwalikuwa hapo kuhakikisha sheria zote za kutokaribiana zifuatwa. Siku arobaini baada ya marehemu kuzikwa, huwa kuna ibada ya kumbukumbu na hiyo huwa inapaswa kuwa sherehe yake ya mwisho. Sisi tena hatutaweza kumuona tena Chris na hatutaweza kumuaga kama taratibu za tamaduni zetu zinavyotaka . Ninahisi sijamaliza kuhuzunika kumpoteza Chris. Hakupaswa kuagwa namna hii na alihitaji kuzikwa vyema Zaidi. Labda corona ikiisha na tukirudi katika maisha tuliozoea- tunaweza kukumbatiana, kulia pamoja na kuomboleza kifo chake kama ilivyopaswa. Pia unaweza kutazama:	https://www.bbc.com/swahili/habari-52784868
business	Je, Shirika la ndege Tanzania linatoka Shimoni kwenda gizani?	"Serikali ya Tanzania imeendelea kuagiza ndege za aina mbalimbali zikiwemo zingine nne mpya licha ya Shirika lake la ndege (ATCL) kutengeneza hasara ya mamilioni ya dola katika kipindi cha miaka mitano mpaka kumi mfululizo. Kulingana na Ripoti iliyotolewa mwaka huu na ofisi ya mkaguzi mkuu wa hesabu za serikali (CAG) ilisema ukaguzi wa mwaka mmoja pekee wa 2019/2020 ilibainika Shirika hilo lilitengeneza hasara ya Tsh. Bilioni 60, huku ikiendelea kutengeneza hasara ya shilingi bilioni 150 katika miaka mitano mfululizo. Mtu mwingine angeweza kujiuliza, kwanini niwekeze kwenye biashara isiyolipa? Au biashara inayokupa hasara? Lakini Serikali ya Tanzania imeendelea kuweka fedha zake kwenye ndege. Unaweza kusema, ATCL ilikuwa shimoni, tena kwenye shimo kubwa hasa kabla ya utawala wa serikali ya awamu ya tano kuingia madarakani mwaka 2015. Aliyekuwa Rais wa awamu hiyo, John Magufuli alisukuma uamuzi wa kulifufua Shirika hili, ambapo alisimama kidete hasa mwaka 2016 na kuwekeza mamilioni ya pesa kununua ndege kwa ajili ya Shirika la ndege la Tanzania kama hatua muhimu ya kulipanua shirika hilo katika utoaji wa huduma na kuimarisha sekta ya anga ya nchi hiyo. Katika kipindi cha miaka 5 iliyopita kutoka kuwa na ndege moja iliyokuwa inasuasua mpaka kuwa na ndege 11, ni hatua kubwa ya kulitoa shimoni Shirika hili. Hatua inayoonekana kuwa na uelekeo fulani wa kulipanua na kulisogeza mbele Shirika hilo. Mpaka sasa kati ya ndege 11 zilizonunuliwa awali, ndege 9 zimekwishawasili na zinaendelea kutoa huduma, huku ndege mpya ya hivi karibuni aina ya Bombadier Dash 8-Q400 ikipokelewa na Rais Samia Suluhu, ambaye aliwahi kukiri kuhusu ugumu wa biashara ya ndege. 'Sote tunafahamu kuwa biashara ya ndege ni ngumu, tutajitahidi kusoma mwenendo wa biashara hii ulimwenguni na kuepuka mambo yote yasiyo na tija kwa shirika letu', alisema Rais wa Tanzania Samia Suluhu, akilihutubia bunge mapema mwaka huu muda mfupi baada ya kuingia madarakani. Pamoja na ugumu wa biashara ya anga Serikali ya Tanzania kuendelea kulilea na kununua ndege kwa ajili ya Shirika hili ambalo lilikuwa 'maututi' miaka michache iliyopita, ni dhahiri kuna kitu inataka. Kwa muktadha wa kawaida inataka kulipa uhai tena, lipumue liweze kukua na kutanua sekta yake ya anga, Lakini mtu wa kawaida anaweza kujiuliza, kwa nini taifa hilo linajiahangaisha sana na Shirika hilo, ama linahaha kulitoa Shimoni Shirika hili licha ya kutengeneza hasara? Mwekezaji bilionea mkubwa duniani Warren Buffett aliwahi kusema, ""kuwekeza kwenye biashara ya ndege ni kubahatisha 'ku-bet. Haijalishi kama Shirika linamilikiwa na Serikali ama makampuni binafsi, soko la ndege halina mwenyewe"". Hakuna asiyeona jitihada za Serikali ya Tanzania na hata viongozi wa ATCL kulitoa Shirika hili kwenye shimo, lakini kutoka shimoni ni jambo moja, baada ya kutoka shimoni uelekeo ni upi? Msingi wa swali hili ni kutokana na namna biashara ya anga ilivyo duniani. Ni biashara yenye changamoto kubwa na ni biashara rahisi kutengeneza hasara kuliko faida. Changamoto hizo ni sawa na kusema 'gizani', ili kuona njia yako unahitaji kubahatisha pa kukanyaga. Moja ya changamoto kubwa ni ushindani mkubwa wa soko na gharama kubwa za uendeshaji ikiwemo mafuta ya ndege, ubora wa huduma, usalama na majanga kama haya ya Covid 19. Tumeshuhudia wakati huu wa Covid kwa mfano, mashirika mengi ya ndege yameingiza hasara kubwa, licha ya jitihada kubwa za serikali nyingi duniani kuyapa uhai kwa kuyapa unafuu wa kibiashara, tozo na kuyapa fedha za kusaidia uendeshaji. Kwa mujibu wa mtandao wa Flyingmag mashirika 6 ya ndege makubwa duniani ya umma, yametengeneza hasara ya dola bilioni 110 kwa mwaka 2020 tu: Mashirika ya Delta Airlines, American Airlines, Lufthansa Group, United Airlines, Air France-KLM na IAG. Kwenye eneo la ushindani kibiashara, Shirika kama la America Airlines lina ndege zaidi ya 900, Delta Airlines lina ndege zaidi ya 800 na mengine kama Southwest, United Airlines yana ndege zaidi ya 700 kila mmoja huku mashirika kama Lufthansa, Emirates, Britisha Airways, Turkish Airlines, Ryanair na Easy Jet yana zaidi ya ndege 200 kila mmoja. Huku sio kurahisi kwa ATCL kupitia ndege zake za Air Tanzania ambazo kwa miaka mitano iliyopita imefanikiwa kununua ndege 11 tu. Sio haba lakini safari ni ndefu. Hata Ukilingaisha kwa ukaribu na mashirika ya nchi jirani kama Kenya yenye ndege zaidi ya 30, zikiwemo Boeing 787 Dreamliner, Boeing 787- 800s na Boeing 787-700s, ikienda vituo zaidi ya 40 Afrika na 13 nje ya Afrika. Hata kama baadhi ya ndege ni za kukodishwa, lakini kumiliki ndege 19, hakuwezi kuwa sawa na kumiliki ndege 11, kibiashara tofauti ya ndege moja ni kubwa mno. Kwa sasa Uganda Airlines inayoringia ndege zake nne za Bombardier CRJ-900 na mbili za Airbus A330-800, nayo inajitoa shimoni kama Tanzania.  Shirika la ndege la Rwanda, Rwanda Air licha ya kuwa na ndege 12, linakwenda kwenye vituo zaidi ya 30 kwenye nchi za Afrika, Mashariki ya kati, Asia na Ulaya. Ni mbali kuifananisha Air Tanzania na Ethiopia Airlines ya Ethiopia kama baba wa anga Afrika, ikitajwa kuwa shirika la ndege la nne duniani kwa kuhudumia nchi nyingi duniani  au mashirika kama Egypt Air (Misri), Air Algerie (Algeria), South Africa Airways (Afrika Kusini) au Tunis Air (Tunisia) Ukirejea huko nyuma, tangu Shirika hili lianzishwe mwaka 1979, limekuwa na vipindi tofauti vya kupanda na kushuka. Wakati Air Tanzania inaanzishwa, lilikuwa linadhibiti 2% pekee ya soko la anga Tanzania, lakini mpaka kufikia mwaka 2018, lilikuwa linadhibiti asilimia 75% ya soko la ndani, hatua iliyochangiwa zaidi na ununuzi wa ndege mpya uliofanywa, na uwekezaji wa mamilioni ya fedha kwa rasilimali watu na miundo mbinu ya viwanja vya ndege vya ndani. Ripoti ya kwanza kabisa ya mkaguzi mkuu wa hesabu za Serikali Tanzania, wakati huo Profesa Assad, ilionyesha hasara ya shirika hilo kwa miaka 10 mfululizo. Inaelezwa Shirika lina madeni ya shilingi bilioni 412, kama tulivyosikia bungeni. Ama huu uwe ukweli ama uongo, haijalishi, Shirika kama hili hata kama linakuwa na deni hata la bilioni 1, kama halijiendeshi lenyewe kwa faida, bado litaendelea kuwa 'gizani'. Dr. Isack Kazungu, mmoja wa wabobezi wa masuala ya biashara na mhadhiri kutoka Chuo Kikuu cha Ushirika anaamini kuingiza faida inawezekana, lakini sio rahisi na kwa haraka. 'itachukua muda kidogo, lakini inawezekana kupata faida, hata hayo mashirika makubwa yalichukua muda, muhimu ni kuwa na 'mpango biashara' mzuri na unaotekelezeka"" alisema Dr. Isack Kazungu. Halikadhalika taarifa ya Waziri wa Mipango na fedha, Mwigulu Mchemba iliyotajwa bungeni kuhusu usafiri wa anga, kuna kuboreka kwa shughuli za anga, miruko ikiongezeka mpaka 292,105 kutoka 225,000 mwaka 2015 wakati huo Shirika likiwa na ndege moja. Hata hivyo, wapo wabunge walioona hatua hiyo kama ni ya kawaida 'tulikuwa na ndege  moja miruko ya ndege ndani na nje, ilikuwa 225,000 mwaka 2015, tulivyokuwa na ndege 11, miruko imekuwa 292,105 ndani ya miaka 5, umetoka ndege 1 kuja 11 katika miaka 5, tulichofanikiwa ni miruko ya ndege 67,000 tu! Alihoji Halima Mdee, mbunge wa viti maalumu. Kuwepo kwa ndege 11 za Shirika la ndege la Tanzania, kumeongeza pia idadi ya abiria katika kipindi hicho kutoka 4,207,000 kwenda 4,268,000 hiki ni kitu muhimu zaidi linapokuja suala la uwekezaji kwenye biashara ya ndege. Unaweza kuwavuta abiria kutumia ndege zako? Unaweza kupanua shirika kupokonyana abiria na mashirika mengine yanayotoa huduma hiyo? Ndio maana yapo mataifa ambayo, yameacha mashirika binafsi yahodhi biashara ya anga, na yenyewe kujielekeza kwenye masuala mengine ikiwemo viwanda, teknolojia na kilimo. Lakini waswaili wanasema kuteleza si kuanguka, ilimradi wajua uendako jipanguse kanyaga twende. Kupanga ni kuchagua, Tanzania ichague giza ama shamba Shirika la ndege la Tanzania lina machaguo matatu makuu ya kuyaangalia na baadae kujielekeza kwenye chaguo moja. Kuondoka sokoni moja kwa moja kwa kuuza hisa zote kwa mbia, kuingia ubia na mashirika ama makampuni makubwa na chaguo la tatu ni kufungamanisha sekta ya anga na sekta za kiuchumi, huku nimekuita shambani, sekta kama Utalii, biashara na kilimo ili iweze kuvuna na kujenga uchumi wake na watu wake. Mwaka 2019 Tanzania iliuza nje ya nchi mazao yenye thamani ya dola milioni 700 na ikitarajiwa kuingiza dola bilioni 2 kufikia mwaka 2025. Lakini imelenga kuongeza watalii kufikia milioni 5 ifikapo mwaka 2025 kutoka milioni 1.5 mwaka 2019, kwa mujibu wa Rais Samia. Kwa kauli hii hili ndilo linaloonekana chaguo muhimu kwa sasa kwa Tanzania linalopaswa kuangaliwa. Kuangalia sekta nyingine kwa jicho la sekta ya anga. Faida ya nyuma ya pazia ni muelekeo mzuri wa kutoka gizani, kuliko faida ya moja kwa moja ya uuzaji wa tiketi za ndege. Ripoti nyingi za Shirika linalosimamia mashirika ya ndege duniani, zinaonyesha kazi kubwa ya msingi ya mashirika mengi ya ndege duniani, ni kuchochea uchumi mwingine, si lazima shirika lenyewe kutengeneza faida. Kenya Airways mwaka 2016/17 ilirekodi hasara ya dola mil 249, mwaka uliofuata wa 2018 hasara ikapungua kwa asilimia 51 zikaenda dola 97mil hasara. Mwaka 2017 Shirika la ndege la Afrika Kusini lilirekodi hasara ya dola mil 153, lakini uchumi mwingine uliendelea kuchochewa'. Kenya na Afrika Kusini kiuchumi ziko mbali ukilinganisha na Tanzania, kutokana na mchango wa sekta yake ya anga kwenye uchumi wake kwa muda mrefu zaidi. Wachumi wanasema ili iweze kufikia chaguo hili ni lazima machaguo ya kwanza yasitelekezwe. 'wazo langu ATCL ingeingia ubia wa kibiashara na mashirika ama makampuni mengine makubwa hata matatu, ili isibebe mzigo yenyewe, wabia hawa wawe wazoefu wakubwa wa nga, Shirika litapata nafuu,', alisema Barnos Willium, mchumi kutoka Chuo Kikuu cha Ushirika Moshi. Mwaka 2019 mashirika matatu makubwa Ulaya Wow Air, Germania na British Midland Regional yalisitisha huduma lakini katika miongoni miwili iliyopita mashirika mengi tu yaliondoka sokoni, kwa kufa ama kuunganisha nguvu na mashirika mengine ama kutengeneza mapya kutokana na changamoto za biashara ya anga. Northwest na Delta zimeunda Delta Air lines, TWA ikanyakuliwa na American Airlines, US Airways ni muunganiko wa America West na US Air zilizo kumbana na changamoto, Canadian Airlines imepotea kibiashara sasa kuna Air Canada. Nchini Brazil kulikuwa na Shirika la Varig limetwaliwa na Gol. Shirika la ndege la India 9 (Air India) mwezi uliopita tu limeuzwa kwenda kwa Tata group, ambalo liliianzisha shirika hilo mwaka 1932 kabla ya mwaka 1953 Serikali kulichukua na sasa maji yamewafika shingoni baada ya kutengeneza Hasara ya dola bilioni 9.5. Serikali ya India ilikiri kutengeneza hasara ya dola mil 2.6 kila siku kuliendesha Shirika hilo. Kama mtandao wa theafricalogistics.com ulivyoeleza Kenya Airways kwa sasa linamilikiwa kwa ubia (public-private partnership) Serikali yake ikiwa na hisa 48.9% , 38.1% zikimilikiwa na  KQ Leaders Company 2017 Ltd, KLM asilimia 7.8 huku hisa zingine zikimilikiwa na wengine wanaozisaka kwenye masoko ya hisa ya Nairobi, Dar es Salaam na Uganda. Unaweza kusoma pia: Licha ya hasara inazorekodi, unafuu unaoipata unabebwa na chaguo la pili la kufanya biashara fungamanishi. Inawezekana chaguo la kuachana na biashara ya ndege moja kwa moja, lisiwe chanya kwa Serikali ya Tanzania, kutokana na dhamira na hatua iliyokwishachukua kwenye kulifufua shirika lake na ndege zake za Air Tanzania, inaweza kukopa mawazo mengine ya chaguo la pili ili kupiga ndege wawili kwa jiwe moja; kupunguza makali ya hasara ikiendelea kuwa sokoni na kufungamanisha sekta ya anga na sekta zingine muhimu za kiuchumi ikiwemo utalii, biashara na kilimo. , pamoja na kugeuza ndege za abiria kuwa za mizigo ili kuitumia fursa iliyopo ya kusafirisha mizigo mbalimbali hapa nchini kwenda nchi za nnje ili kujipatia faida mara dufu. Kwa kufanya hivi, inaweza kutoka shimoni na kuelekea shambani badala ya gizani, yalipo mashirika mengi hasa ya nchi zinazoendelea."	https://www.bbc.com/swahili/59765481
business	Fahamu nchi 10 duniani zinazotumia utajiri wao mwingi kununua silaha?	"Jumla ya matumizi ya kijeshi ulimwenguni yalifikia $ trilioni 1.7 mnamo 2017. Na Marekani peke yake ilitumia dola bilioni 610 mnamo mwaka 2017. Uchumi unaoongoza ulimwenguni pia ndio nchi inayotumia pesa nyingi zaidi kwenye Ulinzi, lakini hata sio yenye  ""mzigo mkubwa kijeshi"" huku wataalam wakitaja uzito wa matumizi ya Ulinzi na kuzingatia utajiri unaozalishwa na kila nchi, unaopimwa kulingana na Pato la Taifa (GDP). Mnamo mwaka wa 2017, matumizi ya jeshi la Marekani yaliwakilisha asilimia 3.1 ya Pato la Taifa - GDP, ambayo ni sawa na zaidi ya robo ya asilimia iliyotumiwa na nchi hiyo ambayo matumizi yake ni ya juu zaidi, kulingana na makadirio ya Taasisi ya Utafiti wa Amani ya Stockholm (Sipri). Kwa kweli, na matokeo haya, Washington haiingii hata kati ya majimbo 20 ambayo hutoa utajiri wao mwingi kwa sekta ya Ulinzi. Fahamu mataifa 10 yanayoongoza katika orodha hiyo. 10.- Bahrain Bahrain ni fungu la visiwa linalotawaliwa na utawala wa kifalme wa Kisuni lakini wengi wa wakaazi wake milioni 1.4 ni Waislamu wa Kishia, ambako kumekuwa sababu ya mivutano mingi ya ndani. Mnamo mwaka wa 2011, wakati wa ghasia katika kile kinachoitwa vuguvugu la Uarabuni, vikosi kutoka Baraza la Ushirikiano la Ghuba vilipelekwa nchini humo kusaidia kudhibiti maandamano. Mnamo mwaka 2017, ilitenga $ milioni 1,396 kwa matumizi yake ya ulinzi, ambayo ni sawa na karibu $ 936 kwa kila mtu na asilimia 4.1 ya Pato la Taifa, kulingana na makadirio ya (Sipri). 9.- Urusi Urusi ilisajili kupungua kwa mara ya kwanza kwa matumizi yake ya kijeshi kwa asilimia 20 tangu 1998, karibu dola za Marekani milioni 66,335, sawa na asilimia 4.3 ya Pato la Taifa (GDP). Kulingana na Siemon Wezeman, mpelelezi mkuu wa Sipri, kupungua huku ni matokeo ya matatizo ya kiuchumi ambayo yamekuwa yakikumba nchi hiyo tangu mwaka 2014, kwani kwa Moscow kufanya Jeshi lake kuwa la kisasa kumeendelea kupewa kipaumbele. 8.- Lebanon Kati ya majimbo 10 yaliyo na ""mzigo mkubwa wa kijeshi"" duniani, sita ni ya Mashariki ya Kati na Lebanoni ni moja wapo. Nchi hiyo ilikumbana na vita vya wenyewe kwa wenyewe vya muda mrefu kati ya mwaka 1975 na mwaka 1990 na tangu wakati huo, maisha yake ya kisiasa yamekuwa na mgawanyiko mkubwa wa ndani. Sera yake ya ndani na nje imeshawishiwa na nchi jirani ya Syria, pamoja na kundi la Kiislam la Hezbollah, ambalo mnamo mwaka 2006 lilipigana vita na Israeli. Matumizi yake ya ulinzi mnamo mwaka 2017 yalifikia dola za Marekani milioni 2,441, sawa na asilimia 4.5 ya Pato la Taifa (GDP). 7.- Israeli Tangu kuanzishwa kwake mnamo mwaka 1948, Israeli imezungukwa na nchi zenye uhasama nayo. Hali hii ilitulizwa kidogo kutokana na makubaliano ya amani yaliyosainiwa na Misri mwaka (1979) na Jordan (1994). Hata hivyo, inaendelea kuwa na wapinzani kwenye mipaka yake kama serikali ya Syria na wanamgambo wa Hezbollah wa Lebanon, washirika wa Iran, mmoja wa wapinzani wenye nguvu zaidi wa serikali ya Kiebrania. Kulingana na Sipri, matumizi ya jeshi la Israeli mnamo mwaka 2017 yalikuwa dola za Marekani milioni 16,489 (asilimia 4.7 ya Pato la Taifa - GDP). 6.- Jordan Jordan ilipata uhuru wake mnamo mwaka 1946 na tangu wakati huo imekuwa ikikabiliwa na mivutano mingi inayotokana na mazingira ya kutatanisha. Mnamo mwaka wa 1967, wakati wa Vita vya Siku Sita dhidi ya Israeli, ilipoteza udhibiti wa Ukingo wa Magharibi na Jerusalem Mashariki, maeneo ambayo ilikuwa imechukua tangu vita vya kwanza vya Waarabu na Israeli mnamo 1948. Mnamo mwaka 1984, alisaini makubaliano ya amani na Israeli, ambayo haiiwachilii kutokana na shida zingine za usalama ambazo zinatatiza eneo hilo, kama tatizo la lilijitokeza kwenye Jimbo linalojiita la Kiislamu. Mnamo mwaka 2017, ilijitolea $ milioni 1,939 kwa eneo la ulinzi (asilimia 4.8 ya Pato la Taifa). 5.- Algeria Algeria imekumbana na visa vya vurugu kali katika historia yake kama taifa huru lililoanza mwaka 1962. Mengi ya haya yametokana na mvutano kati ya sekta za kidini na za kidunia za jamii yake. Kati ya mwaka 1992 na 1998, nchi hiyo imekumbana na mzozo mkali wa ndani ambao ulisababisha vifo zaidi ya 100,000 baada ya kufutwa kwa uchaguzi ambao ilionekana kuwa chama cha Islamic Salvation Front kingeibuka na ushindi. Tangu wakati huo, nchi hiyo imeendelea kuathirika na waasi wa Kiislam wa kiwango cha chini, lakini pia imekabiliwa na mashambulizi kutoka kwa vikundi vya kitaifa kama vile Al Qaeda ya Maghreb ya Kiislamu. Katika mwaka 2017, ilirekodi matumizi ya Ulinzi yaliyokadiriwa na Sipri kuwa dola za Marekani milioni 10,073, sawa na asilimia 5.7 ya Pato la Taifa. Ikiwa na eneo la kilomita za mraba 17,818 tu na chini ya wakaazi milioni tatu, Kuwait ni kifalme ndogo iliyozungukwa na majirani wenye nguvu: Saudi Arabia, Iran na Iraq. Nchi hiyo ina vituo kadhaa vya jeshi la Marekani ambapo sehemu ya vikosi vya muungano wa kimataifa vinavyopambana na kile kinachoitwa Islamic State . Mnamo mwaka 2017, ilikuwa na matumizi ya kijeshi ya dola za Kimarekani 6,831, sawa na asilimia 5.8 ya Pato la Taifa. Jamhuri ya Kidemokrasia ya Congo ni nchi ya Kiafrika inayotenga sehemu kubwa ya utajiri wake kwa sekta ya ulinzi ikiongeza dola za Kimarekani milioni 484 kwa mwaka 2017, kulingana na makadirio ya SIPRI. Nchi hiyo imepitia mizozo mingi tu ya ndani kwa ndani na inaongozwa na Denis Sassou-Nguesso, mwanajeshi wa zamani ambaye alitawala nchi kati ya 1979 na 1992 na ambaye alirudi mamlakani mnamo mwaka 1997, ambapo ameendelea kuhudumu hadi sasa. 2.- Saudi Arabia Tangu mwaka 2015, serikali ya Saudi Arabia imeongoza kundi la nchi zinazopigana Yemen dhidi ya majeshi ya Houthi ambayo yanakabiliwa na Rais Abdrabbuh Mansour Hadi na yanaungwa mkono na Iran. Hali hiyo ni moja tu kati ya matukio kadhaa ambayo Riyadh na Tehran wanapigania kuwa na udhibiti wa eneo. Mfalme wa Saudia pia hushiriki katika muungano wa umoja wa kimataifa dhidi ya kundi linalojiita Islamic State. Kulingana na Sipri, mwaka 2017 nchi hii ilitenga dola milioni 69,413 za Marekani kwa matumizi ya kijeshi (asilimia 10 ya Pato Ghafi la ndani la Taifa). Nchi hiyo iliyopo kimkakati kuvuka Mlango bahari wa Hormuz, moja ya vivuko muhimu vya haidrokaboni, na majirani kama Iran, Saudi Arabia na Yemen, Oman imeongeza kwa kasi matumizi yake ya kijeshi katika kipindi cha muongo mmoja uliopita. Kwanza, kiukweli, ilikuwa nchi ulimwenguni ambayo ilitumia pesa nyingi zaidi katika ulinzi wake. Mnamo mwaka 2017, matumizi yake ya kijeshi yalikuwa dola za Marekani milioni 8,686, ambayo ni sawa na asilimia 12 ya Pato la Taifa."	https://www.bbc.com/swahili/habari-58344347
politics	Uchaguzi wa Marekani 2020: Je matokeo ya kura za maoni yanaweza kuaminiwa?	Dunia yote ikiwa inafuatilia kwa ukaribu uchaguzi wa rais wa Marekani ili kuona nani ataibuka kuwa mshinda wa  uchaguzi mwaka huu. Ikiwa mwaka 2016, makampuni ya kusimamia upigaji kura yalishangazwa na matokeo baada ya Trump kumshinda Hillary Clinton wakati kura za maoni zilimuoyesha bi.Clinton kuongoza. Lakini ,Je Trump ataweza kuchukua nafasi hiyo kwa mara nyingine tena?	https://www.bbc.com/swahili/54407907
technology	Teknolojia ya intaneti inayowezeshwa kwa kutumia vibofu yaanza Kenya	Teknolojia ya intaneti inayowezeshwa kwa maputo kutoka kwa kampuni dada ya mawasiliano ya Google inayofahamika kama Loon imezinduliwa rasmi nchini Kenya na itawezesha upatikanaji wa mtandao katika maeneo ya vijijini. Teknolojia hiyo itatoa huduma ya mawasiliano ya 4G ili watu waweze kupiga simu kwa njia ya kawaida ama video, kuingia kwenye mitandao ya kijamii, kutuma ujumbe mfupi na hata mawasiliano ya moja kwa moja. Mradi huo ambao ulitangazwa miaka miwili iliopita sasa hivi ndio serikali ya Kenya imefanikiwa kupata idhini ya kuuanzisha. Hii ni teknolojia mpya na ni mara ya kwanza kutumika duniani kote. Ni teknolojia inayotumia maputo yanayopepea angani kilomita 20 kutoka usawa wa bahari na ndani ya maputo hayo kuna vifaa ambavyo vina uwezo wa kuwasiliana na vifaa vya kampuni ya mawasiliano ya Telkom Kenya chini ya ardhi. Teknolojia hii bado inafanyiwa maboresho lakini imefikia kiwango ambacho raia wa Kenya wanaweza kunufaika nayo. Ili mtu aweze kutumia huduma hii ni lazima awe na simu na laini ya kampuni yenye huduma ya intaneti ya 4G au LTE. ''Maputo haya yanaendeshwa na nguvu ya jua, na ni kama maputo ya kawaida yaani kwanza ni lazima yapandishwe juu mfano wake ni kufurisha puto la kawaida'', amesema mkuu wa kampuni ya Telkom Kenya,Mugo Kibati . Kwa maputo ambayo yapo Kenya sasa hivi tayari kutoa huduma ya intaneti, yalifurishwa na kupeperushwa kutoka Amerika ya Kati na yamechukua karibu wiki nne kufika nchini Kenya. Maputo hayo yamepitia bahari ya Atlantic, bahari ya Hindi kule Mombasa mpaka yakafika eneo la Baringo. Na kila baada ya siku 120, maputo mapya yatakuwa yanaingia nchini Kenya kwa kutumia mikondo ya upepo. Teknolojia hii ya mawasiliano ya maputo inayotumia 4G imefanyiwa majaribio kwa watu 35,000 na kwa kuanza, huduma itapatikana katika eneo la kilomita 50,000 za mraba. Kipindi hiki cha virusi vya corona kote duniani kimebadilisha kabisa mawsiliano, mwenendo wa kufanya kazi na sasa njia kuu inayotumika katika kutekeleza shughuli za kila siku, kuanzia biashara hadi kwenye mashirika na kadhalika ni kupitia mtandao. Lakini watu wengi hasa wa vijijini wanapitia changamoto kuendeleza shughuli kama kawaida. Huduma hii ya teknolojia ya maputo inafika katika sehemu ambazo hazina mfumo wa kawaida wa mawasiliano. Kwa matumizi mteja hataona tofauti na huduma yoyote ile kwa maana kwamba huwezi kutambua kuwa huduma hii ni ya teknolojia ya maputo au ile ya mawasiliano ya chini ya ardhi au hata upande wa data. Lakini mkuu wa Kampuni ya Teknolojia ya Mawasiliano ya Telkom Kenya, Mugo Kibati anasema kampuni hiyo itajitahidi kuhakikisha gharama ya data haitofautiani na huduma ya awali. Hatima ya baadae ya Teknolojia ya maputo Wakati mazungumzo yanaanza kati ya Kenya na kampuni inayotoa huduma hii Loon, puto lilikuwa linakaa angani kwa siki 60 tu lakini miaka miwili baadae, kampuni hiyo imeimarisha huduma na sasa hivi puto lina uwezo wa kukaa angani kwa siku hadi 120. Kuna matumaini ya kuimarisha huduma hii hata zaidi sio tu kwa teknolojia ya ndani ya puto lakini pia inayoendesha huduma nzima. Moja ya maeneo yaliyokuwa yanafanyiwa majaribio yameonesha kwamba kasi ya kupakua video ilikuwa ni 18.9Mbps (megabaiti kwa sekunde) huku kasi ya kuweka kitu mtandaoni ikiwa ni 4.7Mbps. Huduma hii bado haijaimarika kwasababu ni mpya lakini kuna matumanini kuwa itazidi kuimarika ila kwasasa hivi, huduma hii inafuatiliwa kusaidia mawasiliano katika kipindi hiki cha corona. Aidha, Kenya ina mipango ya kuwezesha huduma kufika katika maeneo mengine ambayo yamekuwa na changamoto ya mawasiliano. Mwaka 2018, kampuni ya Loon ilishirikiana na Telkom Kenya katika utoaji huduma ya kibiashara. Mkuu wa kampuni wa Loon, Alastair Westgarth, amesema usambaaji wa virusi vya corona kuna maanisha kwamba washirika wote (kampuni ya Loon, Telkom Kenya na serikali) wanafanyiakazi kuhakikisha huduma ya intaneti inapatikana kwa kasi ya juu. Aidha mkuu wa Telkom Kenya, Mugo Kibati amesema, '' hii ni hatua kubwa iliopigwa katika huduma ya intaneti Afrika''. Hata hivyo, baadhi ya wakosoaji wanasema kwamba ingekuwa vizuri zaidi kama huduma hii ingekuwa inapatikana kwa nchi nyingine Afrika kwasababu Kenya tayari inakadiriwa kwamba watu milioni 39 kati ya milioni 48 wanapatikana mtandaoni. Awali, maputo ya kampuni ya Loon yamewahi kutumika wakati wa tetemeko la ardhi lililotokea Peru.	https://www.bbc.com/swahili/habari-53338923
business	Virusi vya Corona: Mabenki Tanzania yaelekezwa kutoa ahueni kwa wakopaji wao	"Benki Kuu ya Tanzania imetoa maelekezo kwa mabenki na makampuni ya simu juu ya namna ya kutoa unafuu wa masuala ya kifedha kwa wateja wao Kwa upande wa mabenki, Benki Kuu imeyaagiza kufanya mjadala na wateja wao  juu ya urejeshwaji wa mikopo na kutafuta namna nafuu ya urejeshaji wa mikopo hiyo ""Benki Kuu itatoa unafuu kwa mabenki na taasisi za fedha zitakazotoa unafuu katika urejeshwaji wa mikopo hiyo kwa kuzingatia uwazi na bila upendeleo,"" imeongeza taarifa kutoka Benki ya Dunia Kwa upande wa makampuni yanayotoa huduma za kifedha kwa njia ya mitandao, Benki Kuu imeagiza kuongezwa kwa kiwango cha miamala kwa siku kwa mteja kutoka TSh 3,000,000 (Milioni 3, sawa na takribani $1300) hadi Tsh 5,000,000 (Milioni 5, sawa na takribani $2,160) Maelekezo yametolewa pia juu ya kuongezwa kwa  kiwango cha akiba kwa siku kwa mteja kutoka  Tsh 5,000,000 (Milioni 5, sawa na takribani $2,160) Hadi Tsh. 10,000,000 (takribani $10,000,000) Benki Kuu imesema sababu ya kuchukuliwa kwa hatua hii ni kumsaidia  mteja na mwananchi kwa ujumla kupunguza ulazima wa kwenda katika mabenki kupata huduma za kifedha Sera hii ya kifedha inakuja takribani miezi miwili tangu mgonjwa wa kwanza wa homa kali ya mapafu (COVID-19) kugundulika nchini. Ikilinganishwa na nchi zingine kama vile Kenya, Benki Kuu nchini humo ilitangaza hatua kama hizi katikati ya mwezi Machi, siku chache tu baada ya maambukizi kugundulika nchini humo. Taarifa hiyo kutoka Benki Kuu imesisitiza pia kwamba Tanzania bado ina akiba ya kutosha ya fedha za kigeni kuwezesha uagizaji wa bidhaa na huduma kutoka nje ya nchi. Ghana Rais wa Ghana Nana Akufo-Addo alitangaza kuwa serikali yake italipia gharama ya maji kwa kipindi cha miezi mitatu ikiwa ni jitihada za kukabiliana na maambukizi ya ugonjwa wa corona. Wafanyakazi wote wa afya hawata katwa kodi katika kipindi cha miezi hiyo mitatu. Kuosha mikono kwa sabuni na maji, Maji yanatajwa kuwa namna nzuri ya kukabiliana na maambukizi. Matenki ya maji pia yatakuepo kutoa huduma ya maji kwa wananchi wasio na uwezo. Kwa sasa wafanyakazi wa afya wanao wahudumidia wagonjwa wa Covid-19 wataongezewa mshahara kwa asilimia hamsini. Shirika la maji na shirika la umeme nchini DR Congo yamethibitisha kufuata agizo la serikali kwa kutoa huduma ya maji ya bila malipo  pamoja na umeme kwa kipindi cha miezi miwili. Mkurugenzi wa shirika la umeme bwana Jean-Bosco Kayombo, alisema kuwa watakaofaidika na huduma hiyo ya umeme na maji  ya bila malipo, ni nyumba za watu na wafanyabiashara wadogo na wenye viwanda vya wastani ili kupunguza uwezekano wa maambukizi kuenea zaidi. Serikali ya Kongo imesema kuwa imeamua kuchukua hatua hiyo kwa sababu watu hawaendi kazini kwa sasa kutokana na mlipuko wa ugonjwa wa Corona. Gavana wa benki kuu Kenya, bwana Patrick Njoroge anasema kuwa wataweka mikakati ya kuimarisha uchumi katika kipindi hiki cha athari za kiuchumi ambazo zinawakumba wateja wao kutokana na maambukizi ya virusi vya corona. Katika harakati za kuokoa uchumi binafsi, bwana Njoroge ametaka mikopo ya ujenzi kutolewa kwa wastani. Vilevile rais pamoja na makamu wake, wametaka mishahara yao  ikatwe kwa asilimia ishirini. Uganda na Rwanda wanatoa huduma ya chakula kwa raia wenye uwezo wa chini."	https://www.bbc.com/swahili/habari-52632386
sports	Tetesi za Soka Ulaya Jumatatu 27.06.2022	"Mlinda mlango wa Marekani Matt Turner anasema ""ameweza kutimiza ndoto yake"" baada ya kukamilisha uhamisho wake wa kwenda Arsenal. Mchezaji huyo mwenye umri wa miaka 28 amejiunga na The Gunners kwa mkataba wa muda mrefu - ambao ulikubaliwa mwezi Februari - kutoka klabu ya  MLS New England Revolution. Alicheza mechi 102 akiwa na New England katika kipindi cha miaka sita akiwa na klabu hiyo. ""Nilipotazama Arsenal nikiwa mtoto, nilipenda jinsi timu inavyocheza na maadili ya klabu hii,"" Turner alisema. Mnamo 2020, Turner alitajwa kuwa mchezaji wa thamani zaidi kwa mashabiki na wachezaji wenzake huko New England na, mnamo Agosti 2021, aliwakilisha MLS kwenye Mchezo wa Nyota wa MLS ambapo aliokoa penalti mbili. Mshambulizi wa Manchester City na Brazil Gabriel Jesus, 25, amekubali mkataba wa miaka mitano na Arsenal. (Guardian) Liverpool wana uhakika wa kumsajili kiungo wa kati wa Borussia Dortmund na Uingereza Jude Bellingham(Sun) West Ham wana nia ya kumsajili kiungo wa kati wa Southampton na England James Ward-Prowse, 27, msimu huu wa joto. (Sky Sports) Mchezaji wa Denmark Christian Eriksen anakaribia kufanya uamuzi kuhusu mustakabali wake, huku Tottenham sasa wakiangalia walengwa wengine lakini Brentford wana matumaini ya kumnunua tena mchezaji huyo mwenye umri wa miaka 30. (Fabrizio Romano) Ajenti wa Sadio Mane amemkana fowadi huyo wa Senegal, 30, aliondoka Liverpool na kujiunga na Bayern Munich msimu huu wa joto kwa sababu hakuwa anapokea pesa za kutosha Anfield. (TVMondo, via Mirror) Villarreal na West Ham wamefanya mazungumzo juu ya winga wa Uholanzi Arnaut Danjuma, 25. (Toni Juanmarti - in Spanish) Mkufunzi wa Manchester United Erik ten Hag anaweza kuwa na pauni milioni 100 tu kuijenga upya klabu hiyo msimu huu wa joto. (Sun) Tottenham wameulizia kuhusu beki wa RB Leipzig wa Croatia Josko Gvardiol, 20. (Nabil Djellit - in French)  Angel di Maria, ambaye mkataba wake na Paris St-Germain unamalizika mwishoni mwa Juni, anakaribia kuhamia Juventus, licha ya Barcelona kusalia kwenye picha ya mchezaji huyo wa kimataifa wa Argentina, 34. (Calciomercato - in Italian) Beki wa Manchester United Brandon Williams, 21, hana mahitaji ya ziada Old Trafford na anaweza kupatikana kwa £10m msimu huu wa joto. (Mail) Atletico Madrid wanamfuatilia beki wa Celtic wa Croatia Josip Juranovic, 26. (Record) Monaco inamwinda mshambuliaji wa Torino na Italia Andrea Belotti, 28, huku AC Milan pia wakiwa mbioni kumsajili. (Ekrem Konur) Leeds wamewatambua kiungo wa RB Leipzig na Marekani Tyler Adams, 23, na kiungo wa kati wa RB Salzburg kutoka Mali Mohamed Camara, 22, kama mbadala wa nyota wa Uingereza Kalvin Phillips, 26, ambaye anaonekana kukaribia Manchester City. (Mail) Mshambulizi wa Manchester United na Ureno Cristiano Ronaldo, 37, amekataa nafasi ya kujiunga na Inter Miami ya David Beckham na atasalia Old Trafford. (Star)"	https://www.bbc.com/swahili/articles/cv2697n8l0no
politics	Vita vya Jamhuri ya Afrika ya Kati: Maeneo usiyoweza kuyafikia na uingiliaji wa Urusi	"Wakati vikosi vinavyoungwa  mkono na Urusi vikisonga mbele,  tishio linaendelea kuongezeka kuhusu milipuko ya mabomu ya kutegwa ardhini na vilipuzi katika Jamuhuri ya Afrika ya Kati (CAR), ambavyo sasa vinaonekana kuwa mkakati mpya na wa hatari  huku vita  vya msituni vikiendelea. Mapema mwezi huu, msafara uliokuwa ukisafiri kaskazini magharibi mwa nchi upipigwa na kilipuzi kilichomuua  mfanyakazi wa misaada kutoka Baraza la Wakimbizi la Denmark. Hata katika moja ya nchi hatari zaidi kwa wafanyakazi wa misaada, ambao kwa kawaida hukabiliwa na vitisho, tukio hilo la kutisha lilitangazwa sana -na kuonyesha  kuongezeka kwa tisho la vita vya miaka mingi. Vifaa hivi ambavyo vinaua na kusababisha majeruha ya kutisha, vimewafanya wapelelezi wa haki za binadamu na wasambazaji wa misaada kuyaepuka maeneo yaliyokumbwa na vita zaidi-na kuziacha jamii bila msaada. Huku CAR ikikumbwa na  machafuko kwa miongo kadhaa, asili ya ukurasa huu mpya katika mzozo ni  mwaka 2013 wakati muungano wa waasi ulipochukua mamlaka , na kusababisha  kisasi kutoka kwa wanamgambo walioung'oa madarakani utawala huku nchi hiyo ikikumbwa na vita na uhalifu dhidi ya binadamu. Huku pande zinazohasimiana zikiwa zimegawanyika, Urusi iliingia  nchini humo 2017  katika juhudi za kupanua ushawishi wake kote barani Afrika- ikiunga mkono serikali iliyoshindwa katika mji mkuu, Bangui, na kuipatia silaha, risasi na wakufunzi wa kijeshi 175. Ushahidi unaonesha hawa wanaoitwa wakufunzi au waalimu, wanajumuisha mamluki wa Urusi  kutoka Wagner Group, kampuni ya kibinafsi  ya kijeshi yenye uzoefu wa kupigana katika Ukraine, Syria na  Libya - ingawa serikali za nchi hizo zote zilipinga hili. Makundi ya waasi wa CAR -yanayojumuisha wale waliorejea, wanaotaka kuikomboa nchi, na ukarabati (al maarufu 3R)   - kwa kiasi kikubwa wanatoka katika jamii ya Waislamu walio wachache, ambao kwa muda mrefu wamekuwa wakiachwa nyuma katika maendeleo ya nchi. Kabla ya uchaguzi wa rais mwezi Disemba mwaka jana, makundi haya ya waasi yalijiunga na muungano wa waasi ambao haukuwa imara na kusababisha kuvunjika kwa makubaliano ya amani yaliyosainiwa mwaka 2019. Kwa usaidizi wa Warusi, vikosi vyenye silaha vimeweza kuwarudisha nyuma, na kuchukua miji na vijiji vilivyokuwa vimechukuliwa na waasi. Hofu ya mabomu ya kutegwa ardhini na vilipuzi vya kutengenezwa inalozingira mzozo huu wa ghasia ambao unaenea katika kanda hiyo, hususan kaskazini mwa Nigeria, bonde la mto Chad na Jamuhuri ya Kidemokrasi ya Congo. Matumizi ya kwanza ya mabomu ya ardhini na vilipuzi katika CAR yalianza katika mwezi wa Juni  2020, wakati wa mapambano yaliyoungwa mkono na Umoja wa Mataifa dhidi ya makundi ya waasi ambayo yalitumia silaha hizi katika jaribio katili la kuyanyakua maeneo Miongoni mwa aina za vilipuzi vilikuwa ni pamoja na mabomu ya kulipua magari yanayofahamika kama PRB-M3, yenye nguvu, vilipuzi vilivyotengenezwa Ubelgiji kuanzia miaka ya 1970 na 1980. Wataalamu wa silaha wanasema huenda silaha hizi zinasafirishwa kutoka kwenye gala la Libya au zinachimbuliwa kutoka kwa kwenye kiwanja chenye mabomu ya ardhini cha Chad na Sudan kabla ya kuingia katika soko jeusi. Athari kwa raia ni msiba. Yakiwa yamewekwa kwenye barabara na hata karibu na shule, vilipuzi hivyo vimetenganisha vijiji na walinda amani pamoja na usaidizi wa kibinadamu, na kuwalazimisha watu kuzikimbia nyumba zao. Zaidi ya watu milioni 1.4 hadi sasa ni wakimbizi wa ndani -idadi ambayo ni ya juu kuwahi kushuhudiwa katika kipindi cha miaka mitano. Kwa mfano, takriban watu 1,000 walitoroka vijiji  katika jimbo  Nana-Mambéré baada ya kilipuzi kulipuka May; vijiji viliendelea kutofikiwa kwasababu ya vitisho vya mashambulizi. Kikosi imara cha walinda amani 15,000 wa Umoja wa  Mataifa (Minusca) ambacho kilikumbwa na madai kadhaa ya unyanyasaji wa kingono , pia kiliathiriwa. Vikosi vilivyoshindwa pia vimekuwa vikilengwa na kampeni za kupakwa matope kutoka pande zote, huku kazi ya walinda amani wa Umoja wa Mataifa ikivurugwa na uwepo wa vilipuzi na uwepo wa wanajeshi na mamluki wa Urusi katika nchi hiyo. ""Minusca hakijawahi kutumia mabomu ya kutegwa ardhini,"" alisema msemaji wa vikosi vya Umoja wa mataifa Maj Ibrahim Atikou Amadou, na kuongeza kuwa shuguli za kutegua mabomu ya ardhini bado haijatekelezwa kwasababu ya shutuma. Hatahivyo inaonekana jukumu la kutega mabomu ya ardhini huenda sio la waasi pekee. Ripoti ya Umoja wa Mataifa iliyotolewa mwezi Juni ilifichua kuwa vikosi vya serikali vilikuwa vimezionya jamii katika maeneo mawili tofauti kwamba wanajeshi wa Urusi walikuwa wameweka mabomu ardhini kwenye barabara na kando ya daraja. Hata kama uwepo wa bomu ni wa nia njema, ukweli ni kwamba, hofu   liyosababishwa ni kubwa, kwani imewazuwia watu kufanya shuguli za kilimo, na  watoto kwenda shuleni, ilisema ripoti ya Umoja wa Mataifa. CAR  na Urusi kwa pamoja zinakana kwamba vikosi vyao vilitekeleza ukiukaji wa wahi za binadamu au vilitumia mabomu ya ardhini au vifaa vya vilipuzi vya mabomu. Huku waasi wa 3R wamekuwa wakilaumiwa kwa kiasi kikubwa kwa kutega mabomu , waasi hao wanakana tuhuma hizi, waliwalaumu Warusi kwa kufanya . Miaka zaidi ya 20 iliyopita, mkataba wa dunia ulipiga marufuku matumizi ya mabomu ya kutegwa ardhini kuwalenga watu binafsi, ingawa Urusi haikusaini mkataba huo na mabomu ya ardhini yenye lengo la kulipua magari hayamo chini ya makubaliano hayo . Wataamu wanaonya kwamba, licha ya kusonga mbele katika mapigano, vikosi vya serikali havijawamaliza waasi, bali wamewarudisha nyuma tu katika maeneo machache na kuwalazimisha kutumia mbinu za vita vya msituni. Hawajatatua uhasama wa kina ambao ulichochea uwepo wao-hali ya muda mrefu ya ghasia na kubaguliwa kwa rais Waislamu. .""Wiki hii, rais wa CAR  Faustin-Archange Touadéra alipuuzilia mbali ukosoaji juu ya  ushirika wake na Urusi, na akasisitiza yuko tayari kwa mazungumzo na waasi, akisema : ""Sikuchagua vita hii."" Huku nchi ikidumbukia  katika kina cha mkasa, raia ambao ndio wanaokabiliwa na athari za mapigano watakuwa na matumaini kwamba anachukua mweleko mwingine wa kuwaondoa katika limbo la mzozo."	https://www.bbc.com/swahili/habari-58663606
business	Mtoto Aastha Arora: Raia wa bilioni moja wa India yuko wapi?	"Aastha Arora alikaribishwa duniani kwa shangwe nyingi. Ndani ya saa chache baada ya kuzaliwa kwake saa 05:05 tarehe 10 Mei 2000 katika hospitali ya Safdarjung ya Delhi, mtoto huyo mchanga aliorodheshwa kama ""raia bilioni moja wa India"". Mawaziri wa serikali walipigwa picha wakiwa wamembeba mtoto huyo mchanga aliyekuwa amefukwa blanketi laini la waridi. Kuzaliwa kwa mtoto Aastha kuliifanya India kujiunga na China, nchi pekee iliyo na zaidi ya watu bilioni moja. Katika hafla iliyofanyika kusherehekea hatua hiyo muhimu, mwakilishi wa Shirika la Umoja wa Mataifa la Idadi ya Watu India Micheal Vlassoff alimtaja Aastha kama mtoto ""wa kipekee sana"". Maafisa pia walisema kwamba kuzaliwa kwake kuliibua suala la kutafakari upya njia za kudhibiti idadi ya watu inyoongezeka kwa kasi nchini India. Lakini sherehe za kuzaliwa kwa mtoto huyo ziligonga vichwa vya habari duniani na, kwa siku kadhaa baada ya hapo, waandishi wa habari walipiga foleni kuelekea nyumbani kwao huko Najafgarh, eneo lenye watu wa tabaka la kati waliosongamana kusini magharibi mwa Delhi. Mimi pia nilikuwa sehemu ya waandishi wa BBC waliyozuri nyumbani kwao kumuona mtu mashuhuri mdogo zaidi wa India na kuzungumza na mama yake, Anjana Arora. Zaidi ya miongo miwili baadaye, niliwatembelea tena ili kujua “mtoto huyo wa pekee” alikuwa wapi sasa na jinsi alivyokuwa akiendelea. Kijana mwenye umri wa miaka 22 ambaye alinifungulia mlango siku ya Jumapili hivi majuzi asubuhi aliniambia kwamba aliacha kujihisi maalum zamani na kudai kwamba ahadi nyingi ambazo wanasiasa walitoa wakati wa kuzaliwa kwake hazikutimizwa. Sababu iliyomfanya anione Jumapili ni kwa sababu ndiyo siku pekee ya kutoka kazini - hivi majuzi alianza kufanya kazi kama nesi katika hospitali ya kibinafsi. ""Nilitamani kusomea sayansi na kuwa daktari, lakini wazazi wangu hawakuwa na uwezo wa kunipeleka katika shule ya kibinafsi hivyo nililazimika kukubaliana na kufanya mazoezi ya uuguzi,"" ananiambia. Aastha ananionyesha kabrasha la vijisehemu vya magazeti vilivyotungwa na wazazi wake kuhusu maisha yake - ni kutokana na haya ambapo alijifunza kuhusu hali ya kuzaliwa kwake na fadhaa inayoambatana nayo. Umakini uliendelea kwa muda baada ya kuzaliwa kwake. Kulingana na ripoti moja, alialikwa kuzindua tovuti, iliyoanzishwa kwa pamoja na wizara ya afya ya India na UNFPA, alipokuwa na umri wa miezi 11. Wiki moja baada ya siku yake ya kuzaliwa, siku moja akiwa na familia yake katika jiji la Ajmer ilifunikwa na chapisho la ndani ambalo liliandika kuhusu jinsi ""alifurahia kurarua vitabu vya kiada vya kaka yake mwenye umri wa miaka mitano na kazi za nyumbani"". Aastha anasema yeye mwenyewe alianza kufahamu hadhi yake maalum alipoanza shule. ""Pengine nilikuwa na umri wa miaka minne au mitano niliposikia neno mtoto wa bilioni kwa mara ya kwanza katika siku ya idadi ya watu ya Umoja wa Mataifa, wakati wanahabari walipotua shuleni kwangu,"" anasema. ""Kwa mtoto lilikuwa jambo kubwa kuonekana kwenye TV na nilipenda umakini wake."" Kuangaziwa katika vyombo vya habari pia kulitafsiriwa katika manufaa fulani yanayoonekana kwake. Baba yake, ambaye alifanya kazi kama mfanyabiashara katika duka, alipata zaidi ya dola 50 kwa mwezi na alikuwa akijitahidi kulipa karo ya shule ya watoto wake wawili. “Kila mwaka waandishi wa habari waliponitembelea kufanya habari juu yangu, ilimaanisha pia kutangazwa bure kwa shule, hivyo waliniondolea ada baada ya darasa la pili,” anasema. Huko shuleni, Aastha alistawi - alikuwa mzuri katika taaluma, alishiriki katika mijadala na maonyesho ya densi, na aliteuliwa kuwa mkuu wa kundi la shule yake. Alipokuwa na umri wa miaka 16, shule ilimtunuku ""tuzo la mtu mwenye neema"". Lakini licha ya alama zake bora, hali mbaya ya kifedha ya familia ilimlazimu kubadili shule ya serikali katika kiwango cha 11. ""Sikuwa na furaha sana katika shule mpya na ilionekana katika darasa langu,"" anasema, akiongeza kuwa ulikuwa mwisho wa ndoto yake ya kuwa daktari. Ijapokuwa wazazi wake walikuwa maskini, mama yake anasema kwamba kwa muda baada ya kuzaliwa kwa Aastha, kila ndoto ilionekana kufikiwa. Familia yake haina nyaraka za kuthibitisha madai hayo, lakini inasema kwamba Sumitra Mahajan - wakati huo waziri wa maendeleo ya wanawake na watoto - alikuwa amemuahidi binti yao ""elimu ya bure, huduma ya afya bila malipo na njia ya reli ya bure"" alipokuwa akiwatembelea hospitalini. Bi Arora anasema kwamba katika ziara nyingine nyumbani kwao miezi michache baadaye akiwa na mbunge wa eneo hilo wakati huo Sahib Singh Verma, walikuwa wamewahakikishia kwamba wangesaidia kumtafutia babake kazi serikalini. ""Tulijaribu kuwasiliana na ofisi yake mara nyingi baada ya hapo lakini tuliambiwa kila mara kuwa hayupo,"" aliongeza. Familia hiyo inasema msaada pekee wa kifedha waliopokea ulitoka kwa UNFPA ambayo ilianzisha mfuko wa rupee 200,000 ($2,425; £2,118) ambazo familia inaweza kutumia kwa elimu ya chuo kikuu cha Aastha mara tu alipokuwa na umri wa miaka 18. Mfuko huo, ambao ulikua rupee 700,000, ulisaidia kulipia sehemu ya kozi yake ya uuguzi. Bw Verma alifariki mnamo 2007, lakini nilimpigia simu Bi Mahajan, ambaye alistaafu kutoka kwa siasa mwaka 2019 baada ya kuhudumu kama Spika wa bunge la India, ili kumuuliza kuhusu madai ya familia hii. Bi Mahajan alisema hakumbuki ni ahadi gani - ikiwa zipo - zilitolewa kwa familia isipokuwa hazina iliyoahidiwa na UNFPA. ""Niliitembelea familia kama waziri na haikuwa kwa nafasi yangu binafsi,"" alisema. ""Nilikuwa waziri kwa muda mfupi na baada ya hapo ijapokuwa nilikuwa Delhi, nilielekeza juhudi zangu katika siasa. Lakini familia hiyo haikuwahi kuwasiliana nami. Kama wangeniandikia barua, bila shaka ningesaidia,"" aliniambia na kuongeza kuwa ""hata leo wakiniomba nitajaribu kuwasaidia"". Sherehe ya kuzaliwa kwa mtoto wa mabilioni pia ilikusudiwa kuwa wakati wa kutafakari kwa kina, ili kutoa ujumbe kwa wananchi kwamba ukuaji huu wa kasi wa idadi ya watu usio endelevu, kwamba idadi ya watu inayongezeka itaifanya serikali kukabiliwa na changamoto ya kutoa huduma za msingi na kuinua viwango vya maisha. Katika miaka ya hivi karibuni, Aastha pia ametilia maanani suala hili - kwenye mikutano ya hadhara ameelezea idadi kubwa ya watu wa India kama ""tatizo"". ""India lazima ifanye kitu kudhibiti idadi ya watu,"" aliniambia, akiongeza kuwa ""ni upendeleo wetu wa kitamaduni kwa wana ndio umetufikisha hapa"". ""Watu wanaendelea kupata watoto wa kike hadi wapate mtoto wa kiume kwa sababu wanaamini kwamba mtoto wa kiume ataendeleza kizazi chao.'' Serikali, anasema, lazima ifanye kazi kubadili mawazo. Mnamo 2000, wakati Aastha alizaliwa, makadirio ya serikali yalionyesha kuwa India inaweza kuipiku China na kuwa nchi yenye watu wengi zaididuniani ifikapo 2045. Mnamo Julai, UN ilisema itafanyika mapema mwaka ujao, na idadi ya watu wa India kufikia bilioni 1.4. ""Tayari kuna ushindani mkubwa kwa kila kitu, watu wengi sana wanapigania nafasi sawa shuleni na vyuoni na kwa kazi sawa,"" anasema Aastha. ""Nilikuwa mtoto wa bilioni moja, hivi karibuni tunaweza kupata mtoto wa bilioni mbili,"" anaongeza. ""Natumai hatutawahi kufikia hatua hiyo muhimu."""	https://www.bbc.com/swahili/articles/cz91g22w24ko
politics	Mgogoro wa DRC na athari zake kwa nchi za maziwa makuu?	"Akiandika katika kitabu chake mashuhuri cha The Open Veins of Latin America, mwandishi Eduardo Galeano, alisema; ""tatizo kubwa kuliko yote la Amerika Kusini ni kwamba eneo hilo ni tajiri sana"". Mwandishi huyo angeweza kuhamishia sentensi hiyo kwa taifa la Jamhuri ya Kidemokrasia ya Congo (DRC). Mgogoro wowote wa kisiasa unapoibuka kutoka katika taifa hilo, tatizo hilo huwa kubwa kwa sababu ya utajiri wake na pia sababu ya ukubwa wake. DRC ndiyo taifa lenye eneo kubwa kupita yote katika bara la Afrika Kusini mwa Jangwa la Sahara. Kwa eneo, ni nchi ya pili kwa ukubwa katika bara zima la Afrika, ikizidiwa na Algeria pekee. Katika mipaka yake, DRC inazungukwa na mataifa tisa tofauti ambayo ni; Sudan Kusini, Uganda, Tanzania, Jamhuri ya Congo, Rwanda, Burundi, Angola, Zambia na Jamhuri ya Afrika ya Kati. Wakati Rais Etienne Tshisekedi na  mtangulizi wake katika nafasi hiyo, Joseph Kabila, wakiwa wameanza kutunishiana misuli na hivyo kutikisa ushirikiano wao teketeke wa kisiasa ambao ndiyo kwanza una miaka miwili, viongozi wa Afrika na dunia wanatazama hali hiyo kwa karibu. Tayari Mwenyekiti wa Tume ya Afrika Mohamed Mahmat Faki, amefika DRC na kuzungumza na washirika hao wa kisiasa kujaribu kutafuta suluhu lakini inaonekana hakufanikiwa sana katika diplomasia yake hiyo. Mara tu baada ya kuondoka kwake, Rais Tshisekedi alitangaza nia yake ya kutaka kuachana na ushirikiano wake huo na Kabila uliosababisha ashinde katika Uchaguzi Mkuu wa DRC uliofanyika miaka miwili iliyopita. Kwa sababu ya tofauti katika masuala ya kimsingi alizosema haziwezi kumalizwa, ushirikiano wa vyama vilivyounda umoja wa Cap for Change (CACH) na chama cha Kabila cha FCC (ambacho nacho ni muunganiko wa vyama vingine ndani yake) utasitishwa. Nini chanzo cha mgogoro wa sasa? Mgogoro wa Tshisekedi na Kabila ulikuwa uko chini chini tangu kuingia madarakani kwa rais huyo ambaye baba yake, Etienne, alikuwa na uhusiano usioridhisha na baba wa Kabila, Laurent pamoja na Kabila mwenyewe kiasi kwamba alipofariki dunia hakuweza kurudishwa kuzikwa nyumbani kwao DRC. Tatizo kubwa la ushirikiano huu ni kwamba tangu mwanzo ilikuwa inaonekana Tshisekedi ni kama tu amemshikia nafasi Kabila akisubiri mwaka 2023 kwenye uchaguzi mwingine amwachie nafasi hiyo. Vyombo mbalimbali vya habari vya kimagharibi, vilikuwa vikiandika kwamba kulikuwa na makubaliano rasmi kuwa Tshisekedi angetawala kwa muhula mmoja tu wa miaka mitano na kumwachia nafasi hiyo Kabila. Kabila alikuwa akiringia wingi wake wa viti bungeni ambapo alikuwa na viti takribani 300 katika Bunge lenye wabunge 500. Tshisekedi na CACH yake ilikuwa na wabunge takribani 50 tu. Kwa sababu hiyo, ilitoa Waziri Mkuu, mawaziri muhimu katika serikali na Spika wa Bunge la DRC, Wiki hii, pasipo kutarajiwa na wengi, wabunge walifanikiwa kumwondoa madarakani Spika wa Bunge, Jeanine Mabunda, kwa kupata zaidi ya nusu ya kura zote (280) - jambo lililoonyesha kwamba Tshisekedi ameingia ndani ya ngome ya Kabila na kwamba uhusiano wake mpya na wanasiasa kama Jean Pierre Bemba na Moise Katumba umeanza kuzaa matunda. Walio karibu na Kabila wameeleza kwamba mstaafu huyu anataka kurejea katika wadhifa huo. Hatua za karibuni za Tshisekedi zinaonyesha amepania kuendelea kubaki madarakani kuzidi mwaka 2023 na kwa sababu ya ushawishi wa Kabila ndani ya jeshi na kwenye vyombo vingine vya dola; jambo hili lina dalili zote za kutoisha vizuri. Kwanini DCR ikipiga chafya wengine wanapata mafua? Kwa sababu ya utajiri wake wa madini na vito, DRC hutolewa macho na mataifa mengi duniani. Taifa limejaaliwa utajiri wa madini yenye umuhimu sasa na mengine katika wakati ujao. Yako mataifa makubwa duniani ambayo suala la madini haya ya DRC linahusu usalama wao kiuchumi. Mgogoro wowote wa DRC huingiza makundi maslahi ambayo hufaidika kwa kutoa msaada kwa serikali na vikundi vya waasi ili yenyewe yajilipe kwa kuvuna utajiri huo. Wakati mwingine, makundi haya huwa ni nchi kamili. Vikundi maslahi hivi husambaza silaha, askari wa kukodiwa na madini yanayochimbwa hushamirisha biashara ya madini na vito kwa njia za magendo. Haya ndiyo madini ambayo yalielezwa vizuri katika filamu ya Blood Diamond. Hivyo, mgogoro wowote wa DRC ni kichocheo cha kukua kwa biashara ya magendo ya madini katika eneo la maziwa makuu na kwingineko. Ni muhimu pia kujua kwamba hali ya namna hii pia imekuwa ikisababisha matatizo baina ya nchi jirani na DRC. Mara nyingi, Rwanda imekuwa ikidai kuwa Burundi inafadhili vikundi dhidi yake vilivyoko eneo la Kivu Kaskazini. Burundi nayo imekuwa ikidai kuwa Rwanda inafadhili wapinzani wake walioko Kivu Kusini. Uganda inadai bado kuna mabaki ya kundi la Lord's Resistance Army (LRA) walioko katika misitu ya taifa hilo. Hali yoyote ya kulegea kwa amani katika DRC hutoa fursa ya baadhi ya mataifa haya kutaka kuingia nchini humo kwa kisingizio cha kutaka kusafisha maadui zake. Hata hivyo, kuna ushahidi kwamba wakati mwingine nchi hizo huingia kwa lengo la kuchota utajiri wa madini wa taifa hilo. Mwishoni mwa miaka ya 1990, Rwanda na Uganda ziliingia katika vita ndani ya DRC; kila nchi ikidai kutaka kupambana na waasi lakini kuna ushahidi kwamba zote zilikuwa zikitaka kufaidi utajiri huo wa taifa hilio. Kama hali hii ya Tshisekedi haitamalizwa kidiplomasia na kuishia kuwa mgogoro mkubwa, tarajia kusikia nchi jirani zikitafuta sababu ya kutaka kuingia. Kiuchumi, DRC pia ni taifa muhimu kwa eneo la maziwa makuu. Taifa hilo halina bahari na hivyo mizigo yake mingi hupitia katika bandari za ama Dar es Salaam, Tanzania au Mombasa, Kenya. Kwa Tanzania, mizigo kutoka DRC ni muhimu kwa sababu takribani asilimia 30 ya mizigo ya nje katika bandari yake hiyo huwa inakwenda DRC. Mgogoro wa aina yoyote wa kisiasa, hupunguza biashara katika eneo hili na maana yake ni kwamba majirani hawa wa DRC hupata athari za moja kwa moja. Ikiwa na takribani watu milioni 90; ambayo ni idadi kubwa kuliko nchi nyingine yoyote ya maziwa makuu, DRC ina soko kubwa na la uhakika kwa biashara nyingi. DRC inazungukwa na majirani ambao baadhi yao hali zao kiusalama si nzuri sana. Majirani hao ni kama vile Sudan Kusini, Burundi, Jamhuri ya Afrika ya Kati na Congo. Kuyumba kwa amani na usalama wa DRC kunafanya eneo lote la nchi hizo kuwa na wasiwasi kwa sababu ya kukua kwa biashara ya silaha za magendo. Mgogoro wa aina yoyote ya DRC - endapo utaingia kuwa mgogoro kamili, unaweza kuwa kama mafuta ya taa au petroli katika eneo ambalo kuna moto unaowaka taratibu. Nini kinaweza kufanyika? Ni muhimu kwa viongozi wa Umoja wa Afrika (AU), Jumuiya ya Afrika Mashariki (EAC) na Jumuiya ya Kiuchumi ya Nchi za Kusini mwa Afrika (SADC), kutafuta kwa haraka suluhisho la kidiplomasia la tatizo hili. Bahati nzuri, Kabila ni kiongozi anayefahamiana na viongozi wengi wa nchi hizo na miongoni mwao yupo ambaye inafahamika 'anammudu'. Jambo la kufanyika ni kuhakikisha usalama wa Kabila na familia yake kwa sasa na baadaye. Kama Tshisekedi anaweza kumhakikishia Kabila, familia yake na watu wake wa karibu usalama wao na mali zao, hata wasipokuwa madarakani, hilo linaweza kushusha pumzi kwa wengi. Ni muhimu pia kwa Kabila kutafutiwa shughuli yenye hadhi ya kimataifa itakayomfanya asiwe ndani ya DRC kwa muda mrefu na ionekane ameheshimiwa."	https://www.bbc.com/swahili/habari-55292552
sports	Richard Pollard: Mfahamu mtu wa kwanza kuchambua soka kwa teknolojia ya kompyuta	"Siku moja nzuri mnamo Machi 1986, Richard Pollard alifika Fiji kufundisha katika Chuo Kikuu cha Pasifiki Kusini. Siku moja aliona katika sanduku lake la barua kifurushi kilichotumwa kwake kwa barua ya ndege kikigongwa muhuri wa posta wa Watford nchini Uingereza. Ndani ya kifurushi hicho kulikuwa na mkanda wa video wa VHS na barua. Kanda hiyo ilikuwa na video za michezo ya Watford dhidi ya Chelsea katika daraja la kwanza na Crow Alexandra katika Kombe la Maziwa. Barua iliyokuwa kwenye kifurushi hicho pia ilitoka kwa bosi wa Watford Graham Taylor, ambapo alimwomba Pollard kwa heshima amrudishie kanda hiyo baada ya kuichambua. Kwa hakika, uchanganuzi wa mechi za klabu ya kiwango cha juu cha Uingereza ulifanyika katika miaka ya 1980. Kwa kujiamini, mkanda uliorekodiwa tu wa mchezo ulitumwa kwa barua ya ndege, uchambuzi ulifanyika kwa mikono kwenye pazia za mechi, na ilirudishwa baada ya miezi kumi na mbili. Kufikia katikati ya miaka ya 1980, Pollard alikuwa amevutiwa na data na uchambuzi wa soka kwa zaidi ya miongo miwili. Kama wachambuzi wengine wachanga katika miaka ya 1960, alisoma kazi zilizochapishwa za Charles Rip (1904-2002), ambaye anachukuliwa na wengine kuwa mungu wa uchambuzi wa kisasa wa soka. Rip alikuwa mchambuzi wa data wa soka wa kwanza kufanya kazi moja kwa moja na klabu ya soka ya kitaaluma. Alianza kazi yake na Brentford mnamo 1951 na akapata mafanikio makubwa na Wolves baadaye muongo huo. Pollard alikuwa alimhamasisha Rip, na kama wengine wengi, alimtembelea Rip mara kwa mara nyumbani kwake huko Plymouth. Nyumba ambayo ilikuwa kimbilio la wachambuzi wa data ya soka, ambao walitumia muda mrefu mchana wakinywa chai na sandwichi na kujadili soka. Kufikia katikati ya miaka ya 1960, Rip alikuwa amekusanya data kutoka kwa mamia ya watu. Maelezo ya mienendo ya wachezaji wakati wa kupiga pasi, kufunga, au wakati timu iliweza kushinda licha ya kutokuwa na umiliki. Katika ofisi yake kulikuwa na rundo la maandishi yaliyoandikwa kwa mkono, mifumo iliyochapwa kwenye mbao kubwa zenye michoro. Rip alikuwa na mbinu ya kipekee iliyomruhusu kukusanya data ya mechi haraka iwezekanavyo. Lakini shida ilikuwa kwamba alilazimika kufanya kila kitu kwa mikono. Kwa mfano, ilimbidi kufanya kazi kwa saa 80 ili kutengeneza mchoro wa nakala zake za mchezo, kama vile fainali ya Kombe la Dunia ya 1958. Lakini Pollard aliweza kufanya kazi haraka sana. ""Wakati mapinduzi ya kompyuta yalianza, nilisoma sayansi ya kompyuta. Moja ya kozi ilikuwa kompyuta ya takwimu, na hivi karibuni niligundua kuwa data ya rip ilikuwa aina ya uchambuzi wa multivariate ambayo inaweza kuwa ""Alifanya hivyo kwa urahisi kwenye kompyuta."" Kompyuta inayohusika ilikuwa na atlasi ya jina moja. Kompyuta hiyo, ambayo sasa iko katika Jumba la Makumbusho la Sayansi huko Kensington, London, ilitumiwa na Chuo Kikuu cha London huko Bloomsbury kuanzia 1964 hadi 1972. Kompyuta ambayo wanafunzi hawakuweza kuitumia. Ili kutumia kompyuta ya Atlas, watumiaji walilazimika kupiga safu ya kadi na kuzikabidhi ili zikubalike. Kisha walirudi saa 24 baadaye kupokea uchapishaji wa matokeo yao. Hivi ndivyo Pollard alifanya mnamo Februari 1969, na kuwa mtu wa kwanza kuchambua mechi ya mpira wa miguu kwa kutumia kompyuta. ""Rip alinitumia muhtasari wa data ya utendaji kwa michezo 100. Kulikuwa na vigezo 68 tofauti vya utendaji kwa kila timu katika kila mchezo, kwa jumla ya pointi 13,600 za data,"" anasema Pollard. ""Katika uchambuzi huu, kwanza nilifanya muhtasari wa mgawanyo wa maadili ya kila moja ya vigezo hivi 68, ikiwa ni pamoja na wastani, kupotoka kwa kiwango, n.k., kisha nililazimika kuamua ni maadili gani kati ya timu zinazoshinda na zilizoshindwa."" Matokeo ya awali hayakuwa ya kuvutia, lakini Rip iliendelea kukusanya data zaidi. Katika jitihada za kujifunza zaidi, Pollard alisafiri hadi Chuo Kikuu cha Belo Horizonte nchini Brazili kwa miaka miwili. Aliporudi Uingereza mwaka wa 1975, alinunua nyumba, ambayo ilitokea kuwa karibu na nyumbani kwa kocha maarufu wa soka Graham Taylor, na hivyo kazi yake ilianza rasmi. Pollard aligundua kuwa Taylor na Rip wote walivutiwa na mtindo wa kukera. Kwa hivyo aliwatambulisha wao kwa wao na kuchukua jukumu la kuchambua michezo ya msimu wa 1980-81, msimu ambao Watford ilimaliza katika nafasi ya tisa katika ligi ya daraja la pili. ""Mchezo wa pili niliorekodi ulikuwa ni mchezo ambao Watford waliifunga Southampton katika Kombe la Ligi,"" alisema Pollard. ""Southampton walikuwa Ligi Daraja la Kwanza na walishinda mchezo wa kwanza 4-0. Lakini Watford walishinda mchezo wa marudiano 1-7 na katika raundi iliyofuata, Nottingham Forest waliwashinda mabingwa hao wa Ulaya 1-4."" Kwa ushirikiano na Rip, Pollard alisimamia anuwai ya vigezo, kutoka kwa mikwaju hadi kona na kuotea. Moja ya vigezo muhimu ilikuwa ""Reacher"". Reacher hutaja idadi ya mara ambazo timu inafanikiwa kupitisha mpira hadi theluthi moja ya shambulio. Kigezo kingine kilikuwa ""tuli"" au idadi ya mikwaju, kona au mikwaju ya adhabu kuelekea theluthi moja ya mashambulizi. ""Kurudisha umiliki"" pia ilionesha ni mara ngapi timu iliweza kushinda mpira katika shambulio la tatu kwa kushinikiza. Vipimo na takwimu hizi zote ni za msingi kwa kanuni za uchambuzi wa kisasa na kushinda mechi za kandanda, na Pollard alianza kuzichambua miaka arobaini iliyopita. Muda mfupi baadaye, Pollard aliondoka kwenda Fiji kufundisha katika chuo kikuu. Ambapo aliendelea kuchambua soka katika muda wake wa ziada, akiripoti takwimu za mechi kwa redio ya ndani na kuandika safu kwenye gazeti la Fiji Sun. ""Katika fainali ya Kombe la Fiji mwaka 1985, kwa muhtasari nilioutoa kati ya vipindi viwili, nilisema timu hizo mbili zilikuwa sawa kwa mikwaju na 'Reacher' na pengine mikwaju ya penalti ndiyo itakayoamua mshindi wa mchezo huo."" Adhabu zilitolewa. Timu hizo mbili zilikuwa 12-12, ambazo zilitangazwa sare."" Kibali cha kufanya kazi cha Pollard katika chuo kikuu hakikumruhusu kupokea malipo yoyote ya nje ya chuo kikuu. Kwa hiyo mhariri wa gazeti lake alimtuma kwenye michezo upande wa pili wa kisiwa, na alilipa kwa ukarimu kwa ajili ya kazi hizi. ""Mhariri alijua kwamba wasomaji wake walijua zaidi kuhusu soka kuliko sehemu nyingine yoyote duniani, na badala yake tungeweza kusafiri na familia yetu kwa gari letu dogo aina ya Suzuki jeep na kutumia wikendi kwenye hoteli za ufukweni bila malipo,"" anasema Pollard. ""Kwa sababu hapakuwa na matangazo ya televisheni huko Fiji, baba yangu alinitumia video za Kombe la Dunia kutoka Uingereza. Ili niweze kuzitazama mara nyingi nilivyotaka."" Ufikiaji wa picha za video ulitoa fursa kwa wachambuzi katika kipindi hiki kuchunguza vipengele zaidi vya shindano na kupata matokeo mapya. Kwa mfano, Taylor alipochapisha video hiyo, Pollard aligundua kuwa Watford walikuwa wamempa mpinzani wake nafasi nyingi za hatari licha ya kuwa na mabeki wengi kwenye eneo lake la hatari. Makala ya Pollard yalitumia data iliyokusanywa kutoka kwa soka ya Uingereza kati ya miaka ya 1950 na 1980, Kombe la Dunia la 1982, Ligi ya Soka ya Amerika Kaskazini na, bila shaka, Ligi ya Taifa ya Fiji. Kwa jumla, data ya takribani mikwaju elfu ishirini kwenye goli ilichambuliwa katika nakala hii na matokeo yalionesha kuwa kuna mfanano mkubwa kati ya ligi tofauti na miongo kadhaa. Kwa mfano, kati ya 9% na 13% ya mikwaju ilisababisha bao. Kwa hiyo, kwa msaada wa matokeo ya utafiti huu, ufahamu zaidi ulipatikana katika mashambulizi ya ndani au nje ya eneo la adhabu. Asilimia 15 ya mikwaju iliyopigwa ndani ya eneo la goli ilizaa bao, huku idadi hiyo ikiwa ni asilimia 3 tu ya mikwaju ya nje ya eneo la hatari. Takwimu hizo zinaweza kuonekana kuwa za kawaida sana kwa watazamaji na wachambuzi leo, lakini miaka arobaini iliyopita ilikuwa ya ubunifu sana na mpya. Pollard alitua California na kubuni mbinu ya kuorodhesha timu za taifa ambayo ilikataliwa na FIFA, njia ambayo inaonekana kutoa matokeo sahihi zaidi. Kisha alisafiri hadi Malawi na China kwa mazungumzo ya uchambuzi. Alienda Bhutan na kuwasaidia kuboresha nafasi yao katika viwango vya 40 vya FIFA. Uchambuzi wa data ulifanya mabadiliko makubwa katika soka, na kuruhusu uamuzi bora wa utendaji wa jumla wa timu, huku Pollard akiwa katikati ya mapinduzi, pamoja na wengine wengi waliotajwa katika historia ya uchambuzi wa soka. Richard Pollard alikuwa wa kwanza kutumia kompyuta kuchambua data za soka. Kazi yake wakati huo ilikuwa muhimu katika kuunda soka ya kisasa tunayotazama sasa."	https://www.bbc.com/swahili/habari-61394133
business	Kinamama Tanzania wanavyowaosha watu miguu kujikimu kimaisha	Msimu wa mvua maeneo mbalimbaili ya Afrika mashariki umekuja na adhabu kwa baadhi ya watu huku wengine wakiona fursa. Nchini Tanzania baadhi ya kina mama wameanza biashara ya kuosha watu miguu pindi wanapotoka sokoni kama sehemu ya kujipatia kipato. Biashara hii imeshamiri hasa wakati huu mvua na ikichangiwa na miundombinu mibovu ya masoko inayosababisha matope mengi.	https://www.bbc.com/swahili/habari-51527623
business	Waridi wa BBC: Mtanzania aliyetoka kwenye ufukara mpaka kuwa milionea kwa kutobagua kazi	"Zahra Datani ni mwanamke ambaye amefanikiwa kujinasua kutoka maisha ya ufukara hadi kupata utajiri kujitegemea na hata kuwasaidia wengine. Ni jambo ambalo hakulitarajia wakati mmoja alipokuwa mdogo. Ilikuwaje hadi akafanikiwa? Zahra alizaliwa kwenye maisha ya ufukara katika eneo la Itoma, Bukoba katika mkoa wa Kagera. Anasema baba yake mzazi aliwaoa wake wengi na alijaliwa watoto wengi pia, kwa jumla wakiwa 21. Hili lilifanya vigumu kwake kumudu mahitaji ya watoto wake. Bi Zahara anasema kuwa mamake ndiye aliyechukua majukumu ya malezi kwa kulima shamba alilogawiwa na baba. Bi Zahra anakumbuka kuwa kwenda shuleni ilikuwa kibarua kigumu sana - mama alihangaika kwa kiasi cha kutokuwa na uwezo wa kununua mafuta taa ya kutumiwa kwenye kibatari nyumbani. ""Ilifika wakati mama hangemudu hata taa ya kutoa mwanga  usiku na ilibidi atushikie vigingi vya moto, anawasha anatusimamia tule haraka na kisha dada mkubwa  anamshikia mama naye ili ale,"" anakumbuka Zahra. Mama alihangaika sana hata kuwapeleka shuleni dada zake waliomtangulia kwani yeye ni mtoto wa tano. Sehemu ya maisha ya mama ilikuwa kulima shamba ili kupata angalau fedha za kuwanunulia mahitaji ya shule kwa mfano sare na mikoba ya kubebea vitabu. Wakati wake wa kwenda shule, anakumbuka, mama yake akihangaika sana hata kununua  sare za shule. Kwa kuwa mama hangemudu kila kitu ilibidi aende shuleni bila viatu jambo ambalo halikuwa kawaida shuleni mwao wakati huo. Ndugu za mama walipoona mama anahangaika sana walimchukua Zahra kwenda kuishi nao. Alipofika darasa la nne, dada wakubwa walikuwa wamefanikiwa kupata kazi, mmoja ya ualimu na mwingine muuguzi. Walipata ahueni kwani dada zao walianza kuchangia matumizi ya nyumbani. ""Wakati huo dada waliungana pamoja na kunipeleka shule ya kibinafsi . Nikiwa kule shuleni nilikutana na watoto waliokuwa wametoka jamii za kitajiri,"" anakumbuka. ""Kilichoniumiza mno ni wakati mmoja wa wanafunzi aliyetambua jamii yangu aliwaeleza wanafunzi wenzangu kuwa nilikuwa nimetoka familia masikini sana. ""Ni jambo ambalo liliniumiza mno na pale kwenye bweni nikilia niliapa kuwa nitafanya kazi kwa bidii ili nisiishie kwenye maisha ya umasikini tuliyokuwa nao."" Zahara alimaliza shule na baadaye akafanikiwa kuajiriwa. Alipoanza kazi alitamani maisha yake yabadilike sana. Alitamani watoto wake kupata elimu ya juu na kwa hivyo mmojawapo ya ndoto zake kuu ilikuwa watoto wake wasomee ng'ambo hususani Uingereza . ""Wakati ule nilipanga malengo ya kuniweka karibu na kusafiri Uingereza ili kufanikisha ndoto ya watoto wangu kupata elimu ya kiwango cha juu,""anakumbuka Zahra. Ndoto yake ya kusafiri Uingereza iliwadia na alisafiri  Uingereza. Zahra alidhania kuwa kusafiri ulaya maisha yangekuwa rahisi na ambayo hayana kuhangaika kwingi kama hali ilivyokuwa nyumbani kwao Tanzania. Licha ya kuwa alikuwa ameajiriwa kazi za ofisini, pia alidhani kuwa akisafiri ng'ambo angepata kazi kwa haraka. Ila alipowasili huko, alipata hali ilikuwa tofauti kabisa na matarajio yake. ""Nilipowadia UIaya ilikuwa kinyume na matarajio yangu. Wale watu waliokuwa wananisaidia kuanza maisha walikuwa ni watu tofauti na nilivyotarajia. Nilianza kusumbuka mno , kwani hata mahitaji ya msingi ilikuwa ngumu kuyatosheleza,"" anasema. ""Ule undugu niliokuwa natarajia na kutegemea kutoka kwa wenyeji sikupata. Walikuwa watu wenye roho ngumu kinyume na nyumbani nilikozoea watu wakarimu na wenye ushirikiano."" Mwanamke huyu anasema kuwa alihangaika sana miaka ya kwanza akiwa  Uingereza. Kitu ambacho anasema aligundua ni kuwa wengi kutoka bara Afrika ambao walisafiri huko na kuishi miaka mingi malengo yao makuu na mienendo yao ilikuwa tu ni kutafuta pesa na mali. Ilibidi ahangaike kufanya kazi za mkono yaani vibarua kwani kazi za ofisi ni nadra sana kuajiriwa kama mgeni. Kwa mfano aliajiriwa kazi za jikoni, kazi za kufanya usafi, kusimama jikoni kwa masaa mengi akisubiria kuosha vyombo vigahawani baada ya wateja kumaliza kula. Isitoshe mwanamke huyu anasema kuwa wenyeji wake nchini Uingereza walimtesa sana. Kwa mfano hakuwa anapewa ufunguo wa nyumba walimokuwa wanaishi, na kwa hivyo wakati mwingine angerejea nyumbani kutoka kwa vibarua vyake na kusimama nje ya nyumba kuwasubiri. ""Jambo lililonikera mno ni kuwa nilikuwa napigwa na kibaridi kizito cha Ulaya, nikiwasubiri warejee nyumbani sikuwa na jambo la kufanya. Wakati mwengine nilikuwa nasubiri muda wa saa mbili au tatu nikiwa nahisi kana kwamba nakufa ganzi mikono na miguu,"" anasema. ""Nilianza kujiuliza haya maisha ya Ulaya ndiyo nilikuwa nayatafuta kweli? Ila kwa ile nia yangu ya kutaka kufanikiwa niliendelea kuvumilia tu."" Katika pilkapilka hizo alikutana na watu wengine waliomuonyesha  njia ya kupata kazi za kuwahudumia wazee Wazungu. Anasema kuwa sio kazi rahisi kwani ilibidi awaoshe  na kuwahudumia. Nyakati nyingi anasema ni zile ambazo ilibidi awahudumie na kuhakikisha pia kuwa hawajajiendea haja ndogo wala haja kubwa. Anasema utu wake ulimpelekea yeye kuipenda kazi ile na kuifanya  kwa bidii ya mchwa . Akiwa kwenye pilka pilka za kazi ile alianza kupata wazo la jinsi ya kujiendeleza mbele  na ndiposa akaingia kwenye taasisi ambayo hutoa mafunzo kuhusu kuwatunza wazee na wagonjwa. Alipofuzu alipandishwa cheo na kuwa meneja msimamizi wa kampuni. Kampuni yenyewe ilikuwa inahusika na kuwatuma wafanyakazi katika makazi ya Wazungu ambao walikuwa wazee au wagonjwa. Kwa muda wa miaka mitano alifanya kazi ile kwa umakinifu mkubwa mno. Mwenyewe alitamani kufungua kampuni kama ile na baada ya kampuni aliyokuwa ameajiriwa kazi kuuzwa kwa mtu mwengine aliamua kutimiza ndoto hiyo. Hilo lilitokea kipindi ambapo alikuwa amewasafirisha watoto wake hadi Uingereza. Walikubaliana kufanya kazi katika kampuni aliyoifungua ya kuwatunza wazee na wagonjwa. Walianza kwa kuifanya kazi hiyo wenyewe kabla ya kuwaajiri watu wengine. ""Kufikia sasa ni miaka 11 tangu nilipofungua kampuni yangu ya kuwatunza wagonjwa na wazee. Tukianza ilikuwa ni mimi na wanangu tuliokuwa wafanyakazi ila kwa sasa tumewaajiri wafanyakazi wapatao mia tatu,"" anasema Zahra. Anasema sasa mahangaiko na mateso ya tangu utotoni yamefutwa yasionekane tena. Kwa mfano amemudu kununua nyumba ya kifahari nchini Uingereza na vilevile kumudu kuendesha gari la thamani kubwa. Ila anasema kuwa kutokana na mateso na mahangaiko mengi sana hata alipokuwa anasafiri Uingrereza, amekuwa na moyo wa kuwasaida watu wanaohangaikia maishani pindi wanapofika kule. Nchini Tanzania pia ameanzisha miradi mbalimbali kwa mfano ya maji na pia bishara ndogo ndogo kwa watu kuwawezesha kimaisha. ""Nimekuwa nikisaidia sana watu. Ninamoyo wa kuwasaidia watu hasa watoto yatima, watu wanaohitaji ajira na pia ninawasaidia watu wanaopania kwenda shuleni na hawana karo,"" anasema. ""Mimi ni miongoni mwa waanzilishi wa taasisi inayoitwa Jambo Bukoba  inayosaidia shule kwa ujenzi wa madarasa , kununua sare na kadhalika. Haya yote  mimi hufanya kusudi likiwa ni kubadili yale niliyoyapitia nikiwa mtoto."""	https://www.bbc.com/swahili/habari-56414440
sports	Tetesi za Soka Ulaya Alhamisi 13.05.2021: Lampard, Flick, Haaland, Sancho, Romero, Parker, Berge, Camavinga	"Kocha wa zamani wa Chelsea Frank Lampard ndiye anayeoneka kuwa  mtu sahihi wa kuchukua nafasi ya Roy Hodgson katika klabu ya Crystal Palace. Mkataba wa Hodgson ambaye pia ni kocha waw zamani wa England unamalizika mwisho wa msimu huu. (Telegraph) Afisa mkuu mtendaji wa Borussia Dortmund Hans-Joachim Watzke amesema mshambuliaji wa Norway Erling Braut Haaland, 20 , atasalia katika klabu hiyo msimu ujao. (ESPN, via Bild) Barcelona wamewasiliana na wawakilishi wa kocha wa Bayern Munich Hansi Flick, huu kukiwa na mashaka juu ya mustakabali wa hatma ya kocha wa sasa Ronald Koeman katika klabu hiyo. (ESPN) Barcelona wamefanya mawasiliano na golikipa wa Juventus Mkongwe Gianluigi Buffon, ambae ataachana na vibibi vizee hao wa Turin, mwishoni mwa msimu  (Foot Mercato - in French) Afisa mkuu mtendaji ajaye wa Bayern Munich Oliver Kahn ametaja hatua yoyote ya uhamisho wa Haaland ni ""isiyofikirika"" kwa sababu ya ada ya zaidi ya euro millioni 100 sawa na (£85m) ambayo inazungumziwa. (Goal, via Bild) Winga wa Dortmund na England Jadon Sancho, 21, anamshinikiza wakala wake kufanikisha uhamisho wake kwenda Manchester United baada uhaimisho huo  kugonga mwamba msimu uliopita. (Manchester Evening News) Manchester United  wanavutiwa na mlinzi wa  Atalanta Muargentina Cristian Romero, 23, ambaye ameungana na mlinzi wa Lille aliye na umri wa miaka 21- Mholanzi Sven Botman na mchezaji wa Sevilla Jules Kounde, 22 , katika orodha ya wachezaji wanaosakwa na klabu hiyo ya Ligi ya Primia. (Sky Sports) Kocha wa zamani wa Bournemouth Eddie Howe amekubali kuwa meneja mpya wa Celtic. (TalkSport) Tottenham wanajiandaa kuanza usaili wa kumtafuta kocha mpya katika kipindi cha siku chache zijazo. Scott Parker wa Fulham ameorodheshwa lakini  klabu hiyo haijakata tamaa ya kumpata meneja wa Leicester City, Brendan Rodgers. (Football Insider) Mshambuliaji wa Slavia Prague aliye na umri wa miaka 19-raia wa Senegal Abdallah Sima, ambaye ananyatiwa na Arsenal na West Ham, anapania kuhamia Ligi ya Premia. (Standard) Mchambuzi wa soka wa Ian Wright anamshauri kiungo wa kati wa Brighton na Mali Yves Bissouma, 24, kutokubali kujiunga na Liverpool na badala yake akubali ofa ya kujiunga na Manchester United msimu huu wa joto. (Metro) Kiungo wa kati wa Rennes Mfaransa Eduardo Camavinga, 18,  ""anasakwa klabu kadhaa kubwa""  kwa mujibu wa wakala wake Jonathan Barnett, ambaye pia anamwakilisha Gareth Bale. (Goal) Meneja wa Arsenal Mikel Arteta anahitaji  kufanya usajili wa  mabeki wawili, kiungo wa kati, mshambulizi  pamoja na  kipa  msimu ujao ili kuijenga upya Arsenal (Goal) Gunners  wanamtaka kiungo wa kati wa Sheffield United Sander Berge na wamewaomba wasaka vipaji kuanza mchakato wa kumtafuta kiungo wa kati wa Norway ally na umri wa miaka 23. (Yorkshire Live) Mshambuliaji wa Manchester City na Ujerumani Lukas Nmecha, 22, ananyatiwa na klabu za Ligi ya Premia na Bundesliga kwa mujibu wa baba yake baada ya kuonesha umahiri mkubwa msimu huu katika klabu ya Anderlecht, ambako alifunga mabao 18 katika mechi 37. (The Boot Room) Tottenham wamebadili mpango wa kumsajili mshambuliaji wa Newcastle Muingereza Bobby Clark, 18, ambaye ni mtoto wa kiume wa Lee Clark. (Football Insider) Ligi ya England inajiandaa kuingia mkataba wa miaka mitatu wa haki ya kurusha matangazo na kampuni ya Sky Sports, BT Sport na Amazon Prime utakaodumu mpaka 2025 na ukiwa na thamani ya £4.5b. (Mirror)"	https://www.bbc.com/swahili/57096826
religion	Mzozo wa Hijabu: Muskaan Khan Mwanamke wa India anayepambania vazi la Hijab.	"Muskaan Khan bila kukusudia amekuwa uso wa upinzani kwa wanawake vijana wa Kiislamu wa India huku kukiwa na mzozo unaoongezeka juu ya hijabu au hijab. Katika video ambayo imesambaa mitandaoni, mwanafunzi huyo mwenye umri wa miaka 19 alionekana akiingia chuoni kwake huku kundi la wanaume likimkaribia. Wakiwa wamevalia mitandio yenye rangi inayohusishwa na Uhindu na vikundi vya utaifa wa Kihindu - walianza kupiga kelele ""Jai Shri Ram"" au ""ushindi kwa Bwana Ram"". Walipokuwa wakiendelea kumzonga, Bi Khan, ambaye alikuwa amevaa hijabu, akiwa amefunika uso wake pamoja na gauni refu jeusi, alisimama kidete - akapiga kelele ""Allahu Akbar"" (Mungu ni mkuu) kwa kujibu. Punde, wakuu wa chuo walimsindikiza ndani.""Ninachotaka ni kusimama na haki na elimu yangu,"" aliiambia BBC kutoka nyumbani kwake katika mji wa Mandya katika jimbo la Karnataka, ambapo video hiyo ilirekodiwa. ""Sina shida na mavazi wanayovaa,"" alisema, akiongeza watu wanaweza kuvaa nguo za saffron au vilemba chuoni, kama vile alivyovaa hijabu. Bi Khan na mamilioni ya wanawake Waislamu nchini India huvaa hijabu na burka kila siku - lakini chaguo hilo limegeuka kuwa la utata katika wiki za hivi karibuni. Ilianza wakati wanafunzi katika chuo cha awali cha chuo kikuu, sawa na shule ya upili, katika wilaya ya Udupi ya Karnataka, walipoanza kuandamana mwezi uliopita wakilalamikia kupigwa marufuku kwa hijabu - chuo hicho kilisema wanafunzi wanaweza kuvaa hijabu kwenye chuo lakini sio darasani. Suala hilo tangu wakati huo limetanda wakati shule nyingine zilipoanza kutekeleza marufuku kama hiyo - na limechukua sura ya jumuiya huku wafuasi wa makundi ya Kihindu wakianzisha maandamano kuunga mkono marufuku hiyo. Maandamano yalipogeuka kuwa ghasia katika baadhi ya maeneo, serikali ya Karnataka ilifunga shule za upili na vyuo - na suala hilo limefikia hata mahakama kuu ya jimbo hilo. Mahakama ya kikatiba ya majaji watatu itasikiliza kesi hiyo siku ya Alhamisi. Wakati huo huo, vyuo vikuu vinaonekana kuwa na mgawanyiko huku wanafunzi wa Kihindu wakijitokeza wakiwa wamevaa mitandio ya zafarani. Bi Khan, bintiye mfanyabiashara wa eneo hilo, anadai kwamba katika kesi yake, hali hiyo ilipangwa zaidi na wanaume ambao walikuwa ""wageni"" na sio wanafunzi au wanafunzi wenzao. ""Nilifika chuoni kwangu kuhudhuria darasani na nikakuta kuna vijana wengi waliovalia nguo za zafarani,"" alisema. ""Walifunga njia yangu na kusema kwamba singeweza kuingia katika eneo la chuo."" Alipofika getini alisema aliona wanafunzi watatu au wanne waliokuwa wamevaa burka wakirudishwa nyuma na vijana hao. ""Walikuwa wameshika skafu zao na walikuwa wakipiga kelele za Jai Sri Ram. Waliniambia nivue hijabu yangu na hapo ndipo ningeruhusiwa kuingia chuoni kwangu. Walinitisha."" Lakini Bi Khan alisema alikuwa amedhamiria kupigana. Aliegesha skuta yake na kuelekea darasani kwake, wakati, alisema, ""vijana 30-40"" walikuja kwake, wakipiga kelele ""Jai Shri Ram"". ""Kwa mara nyingine tena, waliniambia nivue hijabu ikiwa ninataka kuingia ndani,"" alisema. ""Ndio, nilipiga mayowe Allahu Akbar. Ninapoogopa, ninamwomba Mwenyezi Mungu na ananipa nguvu.""  Hapo ndipo mkuu wa shule na walimu walipotoka nje kwa kasi na kumpeleka ndani. Bi Khan anasema amefurahi kuona pongezi alizopokea kwenye mitandao ya kijamii: ""Mapenzi mengi wanayonipa na yananipa nguvu sana. Ninawashukuru sana."" Pia anaweka wazi kwamba ""hatofautishi kati ya Wahindu na Waislamu"".  ""Wavulana hawa walikuwa hawaniruhusu kujielimisha [mwenyewe] kwa sababu nimevaa hijabu,"" alisema. ""Kwa hivyo, ninasimama tu kwa ajili ya haki yangu."""	https://www.bbc.com/swahili/habari-60348086
politics	Naftali Bennett : Waziri mkuu mpya wa Israel aapa kuliunganisha taifa	"Waziri Mkuu mpya wa Israel Naftali Bennett ameapa kuliunganisha taifa hilo lililofadhaika na chaguzi nne katika kipindi cha miaka miwili ya kukwama kisiasa. Alisema serikali yake ""itafanya kazi kwa ajili ya watu wote"", akiongeza kuwa vipaumbele vitakuwa mageuzi katika elimu, afya na kupunguza taratibu nyingi za serikali. Mzalendo huyo wa mrengo wa kulia ataongoza muungano ambao haujawahi kutokea wa vyama vinavyoungwa mkono na wabunge katika kura ya Jumapili iliyoishia 60-59. Anamrithi Benjamin Netanyahu ambaye alilazimishwa kuondoka ofisini baada ya miaka 12. Bwana Bennett, kiongozi wa chama cha Yamina, atakuwa waziri mkuu hadi Septemba 2023 kama sehemu ya makubaliano ya kugawana madaraka. Halafu atamkabidhi Yair Lapid, mkuu wa karist Yesh Atid, kwa miaka miwili zaidi. Bwana Netanyahu - waziri mkuu wa Israeli aliyehudumu kwa muda mrefu zaidi - atabaki kuwa mkuu wa chama cha mrengo wa kulia cha Likud na kuwa kiongozi wa upinzani. Wakati wa mjadala wa Jumapili huko Knesset (bunge) huko Jerusalem, Bw Netanyahu aliahidi: ""Tutarudi."" Baada ya wabunge kupiga kura katika serikali mpya ya muungano, Bw Netanyahu alimwendea Bwana Bennett na kumpa mkono. Katika hotuba yake, Bwana Bennett, 49, alisema: ""Hii sio siku ya maombolezo. Kuna mabadiliko ya serikali katika demokrasia. Ndio tu. ""Tutafanya kila tuwezalo na  hakuna mtu anayepaswa kuhofu ... . "" Wawakilishi wa Wapalestina wametoa maoni kuhusu serikali mpya ya Israeli. ""Hili ni jambo la ndani la Israeli. Msimamo wetu umekuwa wazi kila wakati, tunachotaka ni serikali ya Palestina kwenye mipaka ya 1967 na Jerusalem kama mji mkuu wake,"" msemaji wa Rais wa Palestina Mahmoud Abbas alisema. ""Ni kazi na taasisi ya kikoloni, ambayo tunapaswa kuipinga kwa nguvu ili kurudisha haki zetu,"" alisema msemaji wa Hamas, kundi la Kiislam linalodhibiti Gaza. Rais wa Marekani Joe Biden alituma pongezi zake kwa Bwana Bennett, akisema anatarajia kuimarisha uhusiano wa ""karibu na wa kudumu"". Bwana Netanyahu amehudumu kwa rekodi ya mihula mitano , mara ya kwanza kuanzia mwaka 1996 hadi 1999, na baadaye kuendelea kutoka mwaka 2009 hadi 2021. Allitisha uchaguzi 2019 lakini akashindwa kupata uungwaji mkono wa kutosha ili kuunda serikali mpya ya muungano . Kulifanyika chaguzi nyengine mbili baadaye ambazo zilikamilika bila kupata mshindi wa moja kwa moja. Uchaguzi wa tatu ulipelekea kuundwa kwa serikali ya muungano ambapo bwana Netanyahu alikubali kugawa mamlaka na aliyekuwa kiongozi wa upinzani Benny Gantz. Lakini mpango huo ulishindwa kufua dafu mwezi Disemba na kusababisha uchaguzi wa nne. Ijapokuwa chama cha Likud kilijitokeza kama chama kikubwa katika bunge la Knesset lenye viti 120, bwana Netanyahu kwa mara nyengine alishindwa kuunda serikali ya muungano na jukumu hilo likapewa bwana Lipid, ambaye chama chake cha mrengo wa kati cha Yesh Atid kilikuwa cha pili kwa ukubwa. Upinzani uliokuwa ukipinga utawala wa Netanyahu madarakani uliongezeka , sio tu miongoni mwa vyama vya mrengo wa kushoto na ule wa kati bali pia miongoni mwa walio katika mrengo wa kulia ambavyo vina mawazo sawa na chama cha mrengo wa kulia cha Likud ikiwemo Yamina. Kwa muonekano serikali ya bwana Bennett itakuwa tofauti na zile za watangulizi wake katika historia ya Israel ya miaka 73. Muungano huo unashirikisha vyama ambavyo vina tofauti kubwa ya kimawazo , na pengine kitu muhimu ni kuwepo kwa chama huru cha Kiarabu kuwa ndani ya muungano huo , Raam. Muungano huo pia utavunja rekodi ya kuwa na mwaziri wanawake wengi zaidi . Kushirikishwa kwa Raam na vyama vya mrengo wa kushoto ambavyo sio vya Waarabu wala Waisraeli kama kile chenye sera za Israel zinazounga mkono Palestina -Yamina na chama chengine cha mrengo wa kulia , New hope , ni vyama vinavyoungwa mkono walowezi wa Kiyahudi katika maeneo yanayokaliwa ya ukanda wa magharibi kwa mfano. Pia huenda kukawa na ugumu kuhusu sera za kutangamana huku baadhi ya vyama vikipigania haki za wapenzi wa jinsia moja kama ndoa za wapenzi wa jinsia moja , Raam ambacho ni chama cha Kiislamu kinapinga hilo."	https://www.bbc.com/swahili/habari-57465339
sports	Tetesi za Soka Ulaya Jumapili 13.02.2022: Haaland, Azpilicueta, Cavani, Ten Hag, Rodgers, Firmino	Manchester City iko kwenye nafasi nzuri ya kumsajili mshambuliaji wa Borussia Dortmund Erling Braut Haaland - shukrani kwa baba yake na mchezaji wa zamani wa City Alf Inge Haaland - wakati mshambuliaji  huyo wa mwenye umri wa miaka 21, atapatikana kwa ada ya £68m katika majira ya joto. (Football Insider) Dhamira ya Real Madrid ya kumsajili Haaland huenda ikapewa nguvu na Adidas, ambao wanafikiri kumuwakilisha mshambuliaji huyu, kufuatia kukamilisha mkataba wake na Nike mwezi January. (Bild, via Marca) Mlinzi wa Chelsea Cesar Azpilicueta, 32, ana mkataba wa kujiunga na Barcelona bure wakati mkata wa mlinzi huyo wa Hispania utakapomalizika wakati wa majira ya joto. (Sport) Edinson Cavani anatarajiwa kuondoka Manchester United wakati mkataba wake utakapomalizika mwishoni mwa msimu na mshambuliaji huyo wa Uruguay, 34, angependelea kutimkia Hispania kuliko kurejea nyumbani Amerika Kusini. (Fabrizio Romano) Mtendaji mkuu mpya wa Manchester United Richard Arnold anaunga mkono juhudi za Ralf Rangnick za kumnasa kocha wa Ajax Erik ten Hag kuwa meneja mpya wa timu hiyo, licha ya wachezaji wengi kumtaka kocha wa Paris St-Germain Mauricio Pochettino. (Sun) Liverpool inatarajia kumpa mkataba mpya mshambuliaji wa kibrazil Roberto Firmino, 30. (Football Insider) Kocha wa Leicester Brendan Rodgers amezidi kuchochea uvumi kwamba kazi yake ijayo itakuwa kwenye mji wa Manchester, baada ya kutafuta makazi mapya karibu na eneo la soka la Cheshire. (Sun) Lyon wanaendelea kusubiria majibu ya Jason Denayer, 26, kama atakubali ofa yao a mkataba mpa, huku Barcelona, Newcastle, Juventus na Napoli wakimfuatilia mlinzi huyo wa Ubelgiji, ambaye mkataba wake unamalizika mwishoni mwa msimu huu. (Het Nieuwsblad - in Dutch) Barcelona wanajiandaa kulipa £50.2m kumsajili mshambuliaji wa Ufaransa Nabil Fekir, ingawa klabu ya zamani ya nyota huyo mwenye umri wa miaka 28, Real Betis inataka £66.2m. (Sport) Borussia Dortmund wanaamini watafikia makubaliano ya kumsajili mshambuliaji wa ujerumani Karim Adeyemi, 20, kwa mkatabna wa miaka 5 kutoka Red Bull Salzburg. (Fabrizio Romano) Paris St-Germain hawana shaka na wako tayari kiungo mholanzi Xavi Simons, 18, kusaini mkataba mpya kabla mkataba wake wa sasa kumalizika mwishoni mwa msimu huu. (Mundo Deportivo - in Spanish)	https://www.bbc.com/swahili/60365684
entertainment	Miss World: Sheria zinawazuia akinamama kushiriki ni za 'kibaguzi '	"''Masharti ya kuingia katika mashindano ya Mrembo wa Dunia yana ubaguzi …hakuna nafasi yake katika karne hii ya 21'' Mrembo Veronika Didusenko mwenye umri wa miaka 24, alishinda taji la mrembo wa Ukraine (Miss Ukraine) mwaka 2018 lakini alinyang'anywa taji hilo pale waandaaji walipogundua kuwa ni mama. Sheria za shindano zinapiga marufuku mrembo yoyote kushiriki katika mashindano yatakayoruhusu kushiriki katika mashindano ya mrembo wa dunia kama wakiwa na watoto. Na sasa Veronika, ambaye ana mtoto mwenye umri wa miaka 5, ameamua kuchukua hatua za kisheria kwa waandaji wa mashindano hayo kuhusu sheria zao. ''Nataka niwabadilishe, na kuwapa changamoto. Nataka nihakikishe sheria  za kushiriki mashindano ya urembo wa dunia zibadilike na zilingane sawa sawa na wakati huu.'' Aliiambia Radio  1 Newsbeat. ''Nataka niwaweke sawa kutokana kwa maisha ya sasa na kuangalia maisha halisi ya wanake kwa nyanza hizi, na kutambua kuwa wanaweza kufanya kazi na vile vile mambo mengine nje ya kazi.'' Veronika anadai aliamua kushiriki Taji la ''Miss Ukraine'' kukuza kituo chake cha kusaidia watu na alishangaa alipopewa ushindi wa shindano hilo. Angeenda kuiwakilisha nchi yake katika mashindano ya urembo wa dunia lakini siku nne baadae alinyang'anywa taji hilo. '' Ilikuwa ni jambo la aibu na la kufedhehesha kwangu,'' alisema. ''Nilijisikia vibaya kwasababu sio mimi peke yangu ninayofanyiwa haya, ni kitu ambacho wanawake wengi duniani wanakabaliana nacho, ambao labda wanataka kushiriki lakini hawaruhusiwi kushiriki kwasababu tu wana watoto.'' Veronika amekubali kuiona shetia hiyo kwenye fomu ya kuomba kushiriki, lakini alishauriwa kushiriki na waandaji hao. ''Kwanini mwanamke akataliwe kushiriki kwasababu tu ni mama? Haitii maanani kabisa'' ''Kuwa mama haileti madhara yanayomzuia mshiriki kufanya kazi au kuwa mwanamitindo au kufanya kazi  zangu.'' ''Kwahiyo sheria  hizo hazikuleta maana yoyote kwangu.'' Mwenyekiti na mkurugenzi mkuu wa shirika la ''Miss World'' Julia Morley, aliulizwa kuhusu sheria hiyo katika mahojiano mwaka jana. ''Unapojaribu shirika la kimataifa likubaliane na wewe, inabidi uangalie kila mtu na wanapiga kura kulinagana na yale yaliyoruhusiwa.'' Aliiambia Good Morning Britain. ''Chochote ninacho hisi mimi au unachohisihisi umoja wa ulaya  ni kitu kingine kabisa kulingana na kile sehemu zingine za dunia wanazo kubaliana nayo, inabidi waangalie sheria zao za kidini na mambo mengine kadhaa.'' ''Kama unanielewa vizuri hatuna hisia zetu pekee, inabidi tuzingatie na hisisa za wengine. Kwahiyo tunalolifanya sisi ni kutafuta usawa kwa pande zote mbili.'' Ndani ya mwaka 2014, kiongozi wa shindano la urembo nchini Uingereza lijulikanalo kama 'Miss England competition'  Angie Beasley, alisema itakuwa ngumu sana kwa washindi kugawanya muda wao kwa kazii hii ya urembo na kuwa mama. Akizungumza na kituo cha habari cha ITV Bi Angie alisema ''Kitendo cha mama kusafiri sehemu mbali mbali duniani akisaidia vituo vya kutoa misaada kwa watoto kwa mwaka mmoja, ni jambo halimtendei haki mtoto pamoja na familia nzima.'' ''Inaleta matatizo pale linapokuja swala la nani atamlea mtoto au watoto wa mama yule aliyeshinda.'' Lakini Veronika anasema mtoto wake yupo vizuri kwasababu smekuwa akisafiri nae kwaajili ya kazi zake. ''Ameona nchi nyingi sana kwa umri wake. Kwa mwangalio wangu naona ni mtoto ambaye anauwezo wa kufikiri mkubwa kuliko watoto wengine.'' ''Kwahiyo 'Miss World' kusema wanahofia kuhusu mtoto...Ni jambo la kipuuzi sana kwangu'' Veronika anasema anatumaini kuwa kitendo cha yeye kuchukua hatua ya kisheria kutawafanya 'Miss World' kubadilisha sheria hiyo. Shindano hilo linaanza mwaka huu mjini London tarehe 14 Disemba. Anawakilishwa na mwanasheria wa kutetea haki za kibinadamu Ravi Naik ambaye anadai chini ya sheria ya haki swa ya mwaka 2010, sheria hiyo ya kuingilia shindano hilo ni ya ubaguzi. ''Nataka 'Miss World' ibadilishe sheria zake kufanya mashindano haya kuwa wazi kwa watu wote'' amesema  Veronika. ''Kwasababu mashindano yanayoruhusu mtu yoyote kushiriki yanaweza kusaidia ubaguzi wa kijinsia, na kutengeneza nafasi za kazi kwa washiriki na kuweza kuwainua wanawake. ''Kwa mfano, nyumba za mitindo nyingi huruhusu wanawake wajawazito, wanawake wenye umbo kubwa na warembo wa umri wowote, kwa ajili ya hafla zao za mitindo. ''Kwahiyo mashindano ya warembo yanahitaji  kufuata uongozi wao na kuwasherekea wanawake wote kwa usawa.'' Mashindano ya ulimbwende nchini Tanzania mwaka 2014 yaliingia dosari la namna hiyohiyo kwa madai ya udanganyifu wa kuwa na mtoto na hivyo kuvuliwa taji la Tanzania kwa mwaka huo. Bi Basila Mwanukuzi ambaye aliwahi kuwa Mlimbwende wa Tanzania 1998 na sasa ni muandaaji wa mashindano hayo hakutaka kuzungumzia suala hilo la kuwa kile kilichotokea Ukraine kiliwahi kutokea nchini mwake, ""sikuwa kiongozi wakati huo hivyo sijui chochote, "" Aliongeza kusema kuwa , ''Tunafahamu kwamba kila mashindano yanakuwa na sheria na kanuni na taratibu zake ambazo kila mshiriki anatakiwa kuzifuata na katika dunia hii vitu vinasheria zake.'' ''Inafahamika wazi kuwa hata sisi hapa Tanzania tunafuata vigezo vya mashindani ya Miss World, kwa sababu Miss Tanzania iwapo hatatimiza vigezo basi akifika mbele ataondolewa, kisheria inatakiwa usidanganye kwa sababu mwisho wa siku ukweli utajulikana.'' Hata hivyo bi Basila ameona kuwa madai kuwa  kumuondoa mama katika mashindano ya Mlimbwende wa Dunia kwa kigezo kuwa ana mtoto ni uonevu na ubaguzi ni jambo sahihi. ''Mimi kama mama na nina watoto, ukishakua mama unafanya majukumu ya mama... Miss anakua na majukumu mengi, anazunguka duniani. Ni vigumu sana kupata muda wa kumlea mtoto. Vigezo vikiwekwa vinakua na sababu zake na ni lazima vifuatwe"", Basila anasema. Newsbeat imewasiliana na shirika la miss world, kuona kama wanalolote la kuzungumza kuhusu swala hili."	https://www.bbc.com/swahili/50629240
entertainment	Elsa Majimbo: Mchekeshaji wa Kenya apewa mkataba kukuza nembo ya fesheni ya Rihanna kwa jina Fenty	Mchekeshaji wa kula viazi Elsa majimbo ambaye alijipatia umaarufu kwa hotuba zake  katika mtandao wa twitter na Instagram tangu kuanza kwa mlipuko wa corona  amefanikiwa kuingia mkataba na nembo ya fesheni ya Rihanna kwa jina Fenty. Mchekeshaji huyo mwenye umri wa miaka 19 alisema kwamba anajivunia mkataba wake wa kukuza nembo hiyo ya Rihanna. Nembo hiyo ya Rihanna ilituma ujumbe wa  ukanda wa video katika mtandao wa twitter ambapo ilitangaza mpango huo. ''Naishukuru familia ya fenty  wamekuwa watu wazuri pamoja na Rihanna katika nembo hii'', Elsa alituma ujumbe wa twitter. Kanda zake za video alizopiga chumbani mwake mjini Nairobi zimewavutia watazamaji wengi barani Afrika . Anakula viazi huku akiwa ametegemea mto wake wakati akizungumza, kabla ya kuficha uso kwa kuvalia miwani meusi. Kanda zake za video zimevutia makumi ya maelfu ya watazamaji  katika mitandao ya kijamii. Katika maelezo yake mafupa alioandika katika mtandao wake wa YouTube  anasema kwamba anatumia simu aina ya iphone 6 kupiga video hizo. Mwezi Julai , aliambia gazeti la Uingereza The Guradian kwamba familia yake haipendi video zake lakini sasa wameanza kuzipenda polepole. Alisema kwamba katika siku za baadaye atafanya uigizaji na kusoma kidogo - ni mwandishi katika chuo kikuu cha Strathmore jijini Nairobi.	https://www.bbc.com/swahili/habari-54154862
business	Dudula: Jinsi hasira za wazawa wa Afrika Kusini zilivyowalenga wageni	"Polisi nchini Afrika Kusini wako katika hali ya tahadhari iwapo kutakuwa na makabiliano mapya kati ya wakazi wa kitongoji cha Alexandra mjini Johannesburg na wachuuzi wa mitaani wa kigeni. Alexandra ni mojawapo ya maeneo maskini zaidi nchini Afrika Kusini lakini kutoka kwenye vibanda vyake, wakazi wanaweza kuona kwa urahisi majumba marefu ya Sandton, mojawapo ya wilaya tajiri zaidi za kibiashara katika bara zima, kilomita chache tu kutoka hapo. Matokeo yake watu kutoka kote Afrika Kusini na nchi jirani humiminika katika kitongoji hicho ili kuutumia kama msingi wa kujipatia riziki. Makundi mawili yenye utata - Vuguvugu la Alexandra Dudula na Operesheni Dudula - ambayo yanafanya kampeni dhidi ya raia wa kigeni wasio na vibali yameibuka hivi karibuni na uungwaji mkono unaonekana kuongezeka miongoni mwa jumuiya za Afrika Kusini ambazo zinahisi kutengwa. Hofu na chuki nchini Afrika Kusini Kuna wasiwasi kwamba kampeni zao zinaweza kusababisha kuzuka tena kwa ghasia za chuki dhidi ya wageni nchini humo. Umaskini ndio chanzo kikuu cha mvutano kama wakazi wa Afrika Kusini wanavyoamini - iwe sawa au vibaya - kwamba wageni ndio sababu ya shida zao nyingi. Dudula ni neno katika lugha ya Kizulu ambalo linamaanisha ""kusukuma"" au ""kurudisha nyuma"" - hii inatoa picha kuhusu kile wanachotaka. Ingawa makundi hayo mawili ni tofauti, yametiwa moyo na sababu moja - wote wanatumai kuwafukuza wahamiaji Waafrika wasio na vibali kutoka katika jumuiya zao. Wanaamini kwa kufanya hivi wanaweza kuhakikisha kuwa ajira na fursa za biashara zinakwenda kwa Waafrika Kusini. Alexandra Dudula Movement ilianzishwa mwaka jana. Watu nyuma yake walidai kuwa raia wa kigeni walikuwa wakimiliki kinyume cha sheria nyumba zilizotolewa na serikali huko Alexandra, ambazo zinapaswa kuwa za raia masikini. Lakini kampeni hiyo imepanuka na kujumuisha wito kwa wahamiaji wote wa Kiafrika wasio na vibali kuacha kufanya biashara huko Alexandra. Mwezi uliopita, vuguvugu hilo lilifunga vibanda vyote vinavyomilikiwa na raia wa kigeni ambao hawakuweza kuonesha karatasi sahihi za kuendesha biashara hiyo au pasi halali za kuafiria. Kisha waliwapa vibanda Waafrika Kusini, kama vile mkazi wa Alexandra Wendy Sithole, ambaye alianza kuuza mboga wakati wageni hao walilazimishwa kuacha. ""Sisi kama Waafrika Kusini hatuna ajira na tuna njaa. Tunachotaka ni kupata kazi pia,"" aliiambia BBC. ""Wanatarajiaje sisi kuishi katika nchi yetu wenyewe?"" Sio hatua zote za kikundi zimekuwa za kisheria na mamlaka inachunguza kesi za machafuko ya umma na vitisho. Operesheni Dudula iko katika kitongoji cha Soweto cha Johannesburg - zaidi ya kilomita 25 (maili 16) upande wa pili wa jiji. Ilianzishwa na Nhlanhla Lux Dlamini mwenye umri wa miaka 33, ilikuja kujulikana Juni mwaka jana wakati wakazi wa Soweto waliandamana katika kitongoji hicho kwa kile kilichoitwa ""operesheni ya kusafisha"". Iliwalenga washukiwa wa uuzaji wa dawa za kulevya na watu ambao walidaiwa kumiliki mali ya serikali kinyume cha sheria. Lakini kama vile Alexandra, wigo wa maslahi ya kikundi umeongezeka. Wanachama sasa wanataka wamiliki wengi wa maduka ya kigeni nchini Afrika Kusini kufunga biashara zao na kuondoka nchini humo. Pia wanataka biashara ndogo ndogo, kama vile migahawa na maduka, kuajiri raia wa Afrika Kusini pekee. Hii ni kwa sababu wanakampeni wanaamini kuwa maeneo haya hayawaangalii Waafrika Kusini na kuajiri wahamiaji wasio na vibali badala yake kwa sababu wanaweza kuwalipa chini ya kima cha chini cha mshahara. Mamlaka zimesema ingawa hili linaweza kutokea katika baadhi ya maeneo sio tatizo lililoenea. Makundi yote mawili yamekanusha kuwa nia zao ni chuki dhidi ya wageni na wanadai kuwa wanalinda tu maisha ya Waafrika Kusini, jambo ambalo wanasema serikali ya African National Congress (ANC) inashindwa kufanya. Wanasema hawafungwi na chama chochote cha siasa. Kutoka kwa wageni kuna hisia kwamba wanalaumiwa kwa matatizo makubwa zaidi. ""Hatuchukui kazi ya mtu yeyote, tunaunda fursa zetu wenyewe, hatuzuii Waafrika Kusini kufanya vivyo hivyo,"" Sam Manane, raia wa Msumbiji ambaye amekuwa akiuza vitafunwa huko Alexandra kwa miaka 10 iliyopita, aliiambia BBC. ""Tunalengwa tu."" Serikali ya kitaifa bado haijajibu lakini Waziri Mkuu wa jimbo la Gauteng, linalojumuisha Johannesburg, David Makhura wa ANC, amesema ana wasiwasi kuhusu ghasia za hivi majuzi dhidi ya raia wa kigeni huko Alexandra. Ametoa wito kwa mashirika ya kiraia kushirikiana na serikali katika kuendeleza amani na uvumilivu. Lakini baadhi ya vyama vya upinzani vinajaribu kutafuta mtaji wa kisiasa kutokana na suala hilo. Moja ambayo inachukua mtazamo mkali ni Muungano mpya wa Patriotic Alliance (PA) unaoongozwa na mfungwa wa zamani Gayton McKenzie. PA, ambao una baadhi ya viti vya udiwani lakini bado haujashiriki katika kura ya kitaifa, inataka wahamiaji wote wasio na vibali kuondoka nchini. Mapema mwaka huu, wanachama wa chama cha upinzani cha Economic Freedom Fighters bila kutarajia walitembelea migahawa mjini Johannesburg ""kukagua"" uwiano wa wafanyakazi wa kigeni walioajiriwa na kuweka shinikizo kwa wafanyabiashara kuajiri Waafrika Kusini zaidi. Kuhusu suala la kuangalia hadhi ya watu, serikali imesema kuwa inafanya juhudi zaidi kuhakikisha watu wanakuwa na nyaraka sahihi - lakini hiyo itachukua muda. Hii si mara ya kwanza kumekuwa na ongezeko la chuki dhidi ya wageni nchini Afrika Kusini. Mwaka 2008, kulikuwa na wimbi la mashambulizi nchini kote dhidi ya wakimbizi na wahamiaji - zaidi ya watu 60 waliripotiwa kuuawa na maelfu kuyahama makazi yao. Kulikuwa na milipuko zaidi ya ghasia dhidi ya watu wasiokuwa Waafrika Kusini mwaka 2015, hasa katika miji ya Durban na Johannesburg, ambayo ilisababisha kutumwa kwa jeshi kuzuia machafuko zaidi. Na miaka mitatu iliyopita ongezeko jingine la mashambulizi dhidi ya wageni lilisababisha mamia ya Wanigeria kuondoka nchini humo. Haijabainika ni kwa nini hasa suala hilo linakuja tena lakini matatizo mengi ya kiuchumi ya Afrika Kusini yamezidishwa na athari za hatua za kukabiliana na Covid-19 ambazo zilisababisha kupotea kwa kazi nyingi na kuongezeka kwa gharama ya maisha."	https://www.bbc.com/swahili/habari-60727254
technology	Fatemeh Khishvand: Watumiaji mtandao wa Instagram wanaoikera serikali ya Iran	"Alipokuwa akikuwa nchini Iran  Fatemeh Khishvand alikua na ndoto ya kuwa mtu maarufu , akichapisha picha aina ya selfi  katika mtandao wa Instagram  kwa lengo la kutaka kuonekana. Picha zake hatahivyo zilikuwa picha za kupotosha zenye sura ilioharibika  . Akitumia jina lisilo lake la Sahar  Tabar, picha hizo zilivutia sana vyombo vya habari vya kimataifa  zilipoonekana kwa mara ya kwanza 2017. Katika baadhi yazo , bi Khishvand alifanana na muigizaji wa Marekani Angelina Jolie. Hatua hii ilisababisha uvumi kwamba kijana huyo alikua amefanyiwa upasuaji wa mapambo mara 50 ili kufanana na nyota huyo wa Hollywood, lakini kama alivyoelezea , alivutiwa na muigizaji wa filamu ya Corpse Bride kutoka kwa utunzi wa kitabu cha Tim Burton. Muda mfupi alikuwa tayari amewavutia zaidi ya wafuasi 500,000 katika mtandao wake wa Instagram , akijipatia umaarufu  ambao amekuwa akiutafuta miaka yote. Lakini umaarufu huo ulimuweka mashakani. Nchini Iran , ni hatari kuchapisha katika mitandao ya kijamii. Utawala wa taifa hilo wa madhehebu ya Shia huweka sheria kali kuhusu kile ambacho kinaweza kuchapishwa na kile ambacho hakiwezi. Kwao picha za bi Khishvand zilionekana kama uhalifu na sio picha za msichana aliye mwerevu. Hivyobasi mwezi Oktoba 2019, picha hizo zilionekana kama uhalifu na bi Khishvand alikamatwa na kushtakiwa na makosa kadhaa ikiwemo kukufuru , kuchochea ghasia  kutusi vazi la kiislamu na kuchochea ufisadi miongoni mwa vijana. Akaunti yake ya Instagram ilifutilia mbali  na kwa zaidi ya mwaka mmoja alitumikia kifungo jela bila dhamana. Baadaye mahakama ya mapinduzi  inayosifika kwa usiri na maamuzi yake yanayoshinikizwa kisiasa  dhidi ya wapinzani  - ilitoa hukumu ya miaka 10 gerezani mwezi Disemba mwaka uliopita. ''Hukumu hiyo kali ilivutia shutuma kali. Taifa la Iran lina historia ya kuwakamata wanawake kwa kucheza densi , kuimba, kwa kuvua vazi lake , kwa kuingia uwanjani, kwa uanamitindo , lakini wakati huo kwa kutumia picha bandia'', Masih Alinejad  mwandishi maarufu nchini Iran  na mwanaharakati alisema katika video ya mtandao wa twitter. Kama bi Alinejad alivyopendekeza, kesi ya bi Khishvand inaonekana kuwa njia mpya ya ukandamizaji wa Iran kuhusu watumiaji wa mitandao ya kijamii. Data ya uhalifu unaotokana na mitandao nchini Iran haijulikani lakini kulingana na utafiti uliofanywa na shirika la haki za binadamu nchini Iran, takriban watu 332 wamekamatwa kwa vitendo vyao katika intaneti tangu Disemba 2016. Kati yao 109 walikuwa wakitumia mtandao wa Instagram, lilisema kundi hilo. ""Pia kumekuwa ni mawimbi ya washawishi wa Instagram  ambao huitwa kwa mahojiano na serikali ya Iran mara kwa mara. Mojawapo ni raia sita wa Iran  ambao 2014 , walichapwa viboko na hukumu yao ya kifungo jela kufutwa kwa muda  kwa kuonekana katika kanda ya video  wakicheza densi ya  wimbo wa Pharrell William kwa jina Happy. Kundi jingine lilikuwa 2018, wakati kijana mmoja mjenga misuli alikamatwa kwa kuchapisha kanda ya video iliomuonesha akidensi wimbo wa muziki wa Pop . Seyed Ahmad Moinshirazi, 42, anasema kwamba yeye na mkewe Shabnam Shahrokhi, 38, wamezoea ukandamizaji wa utawala wa Iran. Walikuwa watu wenye ushawishi mkubwa katika mtandao wa Instagram Bwana Moinshirazi alisema kwamba 2018 alikabiliwa na kampeni ya vitisho kutoka kwa maafisa wa mtandaoni , ambacho kilimuita ili kumuhoji na kutaka ushirikiano wake. Wakati wa mahojiano yaliochukua takriban saa moja , bi Moinshirazi alisema kwamba alitishiwa mara kwa mara na mashtaka ya upelelezi na kutakiwa kuondoa baadhi ya machapisho yake katika mtandao huo kwa mfano yale yaliomuonesha mkewe bila kitambaa cha kufunika kichwa  kwa jina hijab. ''Walisema kwamba machapisho kama hayo yalikuwa yakiharibu utamaduni wa Iran na kuvutia ule wa mataifa ya magharibi'' , alisema bwana Moinshirazi, mpiganaji wa masumbwi na mateke{ kickboxer} aliyestaafu  kwa jina maarufu Picasso Moin akizungumza na BBC. Machapisho hayo yaliondolewa kama ilivyohitajika , lakini unyanyasaji ukaendelea hatua iliosababisha kukamatwa kwa wanandoa hao  na kuachiliwa kwa dhamana  ya $200,000 mwaka 2019. ''Waendesha mashtaka walikasirika'' , alisema bwana Moinshirazi . Ndio maana wanandoa hao walipewa hukumu yao licha ya kutokuwepo mahakamani wakifungwa miaka 16 ,viboko 74 au walipe faini kati ya adhabu hizo mbili. Kwa sasa hatahivyo bi Khishvand ameonewa huruma . Mwisho wa mwezi Disemba 2020, aliachiliwa kwa dhamana huku akikata rufaa kuhusu hukumu yake ya kwenda jela."	https://www.bbc.com/swahili/habari-55695082
technology	Ulaghai wa hisia: 'Najuta kutoa £300,000 kwa mwanaume niliyekutana naye mtandaoni'	"Ilikuwa Mei 2019 ambapo Sophia alianza kuzungumza na Aaron  kwenye tovuti ya kutafuta wapenzi. Alikuwa anatafuta kutulia na kuolewa. Haruni anajibu kwamba alikuwa pia. Wanazungumza zaidi, na mambo huanza kwenda haraka. Sophia hakutarajia kujua kuwa baadaye angejikuta hana mpenzi na akiwa na deni la Pauni 300,000, baada ya kutoa pesa taslimu kwa mwanaume aliyekutana naye. Pauni 300,000 ni zaidi ya dola 400,000 au zaidi ya 900mil za Tanzania au shilingi 45mil za Kenya. Akifikiriwa kuwa mwathiriwa wa ""ulaghai wa mapenzi"", anaiambia BBC Asian Network kwamba anataka programu za kuchumbiana kuchukua hatua zaidi ili kuzuia aina hii ya ulaghai. Sophia na mwanamume ambaye alidhani ni mwenza wake walianza kuzungumza juu ya kununua nyumba pamoja - kamwe hawakukutana katika maisha halisi. Akikumbuka nyuma, Sophia anaamini kwamba ameambiwa ""uongo mwingi"" kuhusu maisha yao ya baadaye. Anasema aliunda hati ghushi za rehani na barua pepe ghushi kwa mawakili. Sophia alimtumia Aaron kiasi kikubwa cha pesa ambacho alikuwa akimwomba kama sehemu ya mpango wao wa kununua nyumba. ""Nilichukua mkopo wenye thamani ya maelfu na kutumia akiba yangu yote, ambayo ni sawa na karibu pauni 50,000-60,000. ""Kisha nikakopa pesa nyingi kutoka kwa familia na marafiki zangu,"" anakiri. Kwa jumla, Sophia anasema alimtumia takriban pauni 300,000. Sio yeye pekee aliyeangukia kwenye ulaghai wa mapenzi. Kulingana na Fedha ya Uingereza, ongezeko la 20% la ulaghai wa kuhamisha fedha kwa njia ya kielektroniki unaohusishwa na ulaghai wa mapenzi lilirekodiwa kati ya 2019 na 2020. Alipoomba nyongeza ya pauni 50,000, Sophia aliamua kuwa ni wakati wa kuhoji mambo.Alipiga simu benki yake, ambapo alifikiri alikuwa na akaunti ya pamoja na Aaron. Walimwambia kwamba jina lake halimo kwenye taarifa za akaunti. ""Nilihisi kama ardhi imefunguka chini ya miguu yangu. Sikuamini. Nilihisi kama nilikuwa katika ndoto mbaya sana,"" alisema. ""Unaona hadithi, unasoma hadithi, unasikia hadithi za watu wengine, lakini unafikiri haitatokea kwako,"" anaeleza. ""Lakini ilitokea, kwa sababu ya unyanyasaji wa kihisia ambao hutambui unapitia,"" anaendelea. Sophia kisha anaanza kumchunguza anayedaiwa kuwa mpenzi wake ili kujua kama alikuwa anafanya kazi pale alipodai kuwapo. ""Walisema hakuna mtu mwenye jina hilo anafanya kazi hapa,"" alisema. ""Kwa hakika ni kijana anayefanya kazi katika Barclays ambaye alisema, 'lazima uweke simu chini na upige polisi sasa hivi'."" Na yeye alifanya hivyo. Polisi wa Thames Valley wanafahamisha BBC kwamba wanachunguza madai ya ulaghai wa kimapenzi, ambayo yanaripotiwa kupitia kwa Action Fraud mnamo Januari 2020. Bado hakuna aliyekamatwa, lakini uchunguzi unaendelea. Hajathibitisha au kukataa majina au utambulisho wa washukiwa au waathiriwa katika kesi hii.Miaka miwili baadaye, Sophia anahisi kwamba yuko katika hali nzuri zaidi.Mapitio ya hivi majuzi ya mpatanishi wa fedha yalimthibitisha kuwa sahihi. Hii ina maana kwamba, kwa mujibu wa modeli ya ulipaji fidia (CRM), Sophia amekuwa mwathirika iliyoidhinishwa, na kwamba benki lazima zirudishe pesa zake kihalali.  Mchakato wa kurejesha pesa zake kutoka benki haukuwa rahisi kwa Sophia. ""Walikuwa haraka sana kunivuta kando na kusema 'hapana, sio utapeli, unamfahamu mtu huyu',"" anasema. Ijapokuwa Sophia aliishia kurejeshewa fedha na benki nyingine, Shirika la Kujenga Taifa ndilo pekee ambalo halikurudisha fedha hizo mara moja. ""Baada ya kupelekwa kwa mpatanishi na ufafanuzi wa hali ya juu ya kashfa, tunakubali kikamilifu pendekezo la kuhakikisha kuwa mwanachama analipwa kikamilifu, pamoja na riba ya fidia, na tunaomba radhi ikiwa, kwa sehemu, tumesababisha usumbufu zaidi.'' Katika kipindi chote hicho, Sophia alitatizika kiakili. ""Ilinibidi kuchukua wiki ya likizo ya dharura kwa sababu kichwa changu kilikuwa mahali pengine ... kiwewe cha kihisia na maumivu niliyohisi kuona macho ya familia yangu."" Leo, Sophia ana furaha tu kuwa nje ya wakati huu wa mafadhaiko. ""Madeni yangu yamelipwa, mikopo yangu yote imelipwa, familia yangu yote na marafiki wamerudi,"" anasema. ""Ninakosa pesa kidogo, lakini sasa ninaweza kuendelea na maisha yangu."" Lakini hataki hadithi yake iwe bure. Anataka watu zaidi wafahamu hatari za kuwaamini wale walio kwenye programu za kutafuta wapenzi. ""Hakuna uthibitisho. Hakuna hundi za CRB zilizotolewa, hakuna ukaguzi wa mfanyakazi uliofanyika."" Pia anatumai watu wengine ambao wanaweza kujikuta katika hali kama hiyo wanajua haki zao linapokuja suala la benki zenye changamoto. Watu wanaochumbiana mtandaoni hawapaswi kutuma pesa, kumruhusu mtu mwingine kufikia akaunti yao ya benki, kuhamisha pesa au kuchukua mkopo kwa niaba ya mtu mwingine."	https://www.bbc.com/swahili/habari-59330981
politics	Uchaguzi Tanzania 2020: Vijana wana tathimini gani kuhusu uchaguzi?	Wakati Tanzania ikielekea kwenye uchaguzi mkuu mwezi Oktoba, vijana hawajabaki nyuma katika kuhakikisha kuwa wanashiriki kikamilifu katika kumpata kiongozi atakayewatumikia na kuwawakilisha vyema. Vijana mbalimbali nchini Tanzania wameileza BBC umuhimu wa mchakato huu kwao. VIDEO: Munira Hussein	https://www.bbc.com/swahili/habari-54172657
technology	Je, Instagram ni baraka au laana?	"Unapoamka asubuhi, unachukua simu yako ya mkononi, na kuanza kuvinjari mtandaoni. Ni utaratibu ambao wengi wetu tunaufahamu. Lakini programu hiyo inaathiri vipi afya yetu ya akili. Hivi karibuni, mkurugenzi mkuu wa zamani wa Facebook Frances Haugen ameonya kwamba Instagram ni ""hatari zaidi kuliko mitandao mingine ya kijamii,"" baada ya utafiti wa kampuni hiyo kuonesha madhara yanayoweza kutokea kwa kuitumia. Kuna wakati Instagram ilitangaza kuwa utafiti walioufanya unaonesha ""kujikita  kuelewa masuala magumu na magumu"" huku wanasiasa wanaendelea kuchunguza madhara ya matumizi ya mitandao ya kijamii, BBC ilizungumza na wasichana watano kuhusu uzoefu wao kuhusu Instagram. Uhusiano wa Danny na Instagram ni uhusiano wa chuki ya mapenzi. Danny, mwenye umri wa miaka 29 kutoka South Wales anapata kipato chake kupitia Instagram na ameunda kundi la watu waliobadilisha jinsia mtandaoni. Lakini ananyanyaswa na kupata matusi mengi kwa sababu ya muonekano wake. Instagram ni baraka kubwa na laana kubwa maishani mwangu,"" Danny aliambia BBC. ""Unapokuwa na mtu uliyebadilisha jinsia na kuwa na akaunti isiyo ya kibinafsi kwenye tovuti, inakufanya uwe katika mazingira magumu, hata hivyo baadhi ya matamshi ya chuki ninayopokea mtandaoni yanakatisha tamaa."" ""Maoni mabaya na ya kuudhi , kuna mtu alinitumia link ya page ambayo watu waliweka picha zangu na kunifanyia mzaha."" Frances Haugen aliiambia kamati ya House of Commons and Lords kwamba Instagram inazingatia ""ulinganisho wa hali ya kijamii, maumbile ... na mtindo wa maisha ya watu, ambayo husababisha hasara athari kubwa kwa watoto."" Danny, ambaye ameshinda uraibu wa pombe, anasema anaelewa jinsi mitandao ya kijamii inavyoweza kuwa uraibu. ""Niliacha kunywa pombe miaka michache iliyopita, lakini ninahisi Instagram ni mbaya kwa wale walio na uraibu. Ni hisia sawa na wewe, ambapo unakuwa unahitaji kupata muda zaidi na zaidi wa kuendelea kutumia mtandao huo."" Bwana Nick Clegg, makamu wa rais wa masuala ya kimataifa katika kampuni ya Meta, inayomiliki mtandao wa Instagram, ametetea mtandao wa kijamii huo, akisema kuwa kuna wasichana wengi  wanaoutumia. Aliendelea kusema kuwa kampuni hiyo inafanyia kazi ya kukabiliana na matumizi mabaya ya Instagram na kuweka kipengele kiitwacho ""Take a break""(pumzika) kinachowataka vijana wanaotumia programu hiyo kufunga programu hiyo. Hana hutumia saa sita hadi 10 kwa siku kwenye mitandao ya kijamii, ambayo amekuwa akiitumia tangu akiwa kijana mdogo. Hana ana umri wa miaka 24 na anasoma katika Chuo Kikuu cha Magharibi mwa Scotland, na ana akaunti kwenye majukwaa yote makubwa ya mitandao ya kijamii: Facebook, Instagram, Twitter, Snapchat na Tik Tok. ""Kiukweli nina tabia mbaya ,"" anasema , ""kitu cha kwanza ninachofanya ninapoamka asubuhi ni kupitia taarifa zote ninazopata katika mitandao."" ""Pia hilo ndilo jambo la mwisho ninalofanya kabla ya kulala. Siku yangu yote inazunguka kwenye mitandao ya kijamii."" ""Kwa hakika nina uraibu wa TikTok, na ninaweza kutumia kwa urahisi saa kadhaa kuivinjari. Najua ninapoteza muda wangu..na wakati mwingine, huwa najaribu kupunguza kufuatilia mitandao."" Hapa alikuwa akifuata ""watu wenye ushawishi"" kwenye Instagram ambao walikuwa wakimkosesha raha kwa muonekano wa mwili wake. Ilinifanya niamini kuwa mwili wangu unapaswa kufanana na wao, na nilianza kuwa na matarajio yasiyo ya kweli ya kuwa mwanamitindo mwembamba. Niligundua kuwa hilo jambo ni baya kwa afya yangu ya akili, hivyo niliamua kuacha kuwafuatilia."" Kwa sasa nafuatilia akaunti zenye mtazamo chanya, na kuangalia picha zenye uhalisia badala ya hawa""washawishi"". ""Niligundua kuwa sio sisi sote ni wanamitindo wenye ngozi nzuri wenye urefu wa karibu mita 2. Nilianza kufuata watu waliofanana zaidi na mimi, jambo ambalo liliongeza kujiamini kwangu."" Hapa alipokea maoni ya chuki kwenye Instagram. ""Nimekuwa na maoni kutoka kwa watu wakiniambia nipunguze uzito kwa sababu ninanenepa sana -  Ilinifanya nichukie mwili wangu."" Katika shule ya wasichana ya Hornsey kaskazini mwa London, Scarlett na Anissa alilizungumza na BBC na kusema kuwa wanafahamu hatari ya mitandao ya kijamii. Scarlett ana umri wa miaka 15 na anatumia  mitandao ya kijamii isipokuwa Facebook, ambayo hafikirii inafaa kwa watu wa umri wake. ""Ninafuata watu wanaochapisha kwenye YouTube kuhusu mitindo, kama vile Emma Chamberlain, ambaye ninapenda,"" Scarlett anasema. Anisa, ambaye pia ana umri wa miaka 15, anasema huwa anabadilisha akaunti zake ili kuepuka maudhui hasi. Lakini bado anaona mambo ambayo hataki kuyaona mtandaoni. ""Nimegundua kuwa baadhi ya akaunti za watu hutengeneza mazingira mabaya,"" anasema Anisa. ""Kwa sababu mimi ni kijana, najua ni lazima niwe mwangalifu ili nisichanganye akili."" ""Kama Muislamu, ninahisi kama kuna uwakilishi mbaya sana juu yetu...kwa hivyo nikikutana na aina hii ya maudhui, naacha kuyafuatilia."" Wasichana hao wawili wanasema pia walikuwa wanafurahia mitandao ya kijamii, haswa linapokuja suala la kupiga picha za video na marafiki. ""Nilijaribu mapishi mengi ya kupikia kupitia video za mtandaoni, na nilijifunza ujuzi mwingi kutokana na kutazama video mtandaoni,"" anasema Scarletta. ""Na kuna akaunti (kwenye mitandao ya kijamii) zilizo na ukweli wa kushangaza, maoni na vidokezo muhimu - bila shaka (tovuti hizi) sio zote mbaya, ingawa nyingine zinaweza kuwa na maudhui hai. ""Lakini ninapomwona msichana au mwanamke mrembo sana, nikiwa nimemaliza kubalehe, huwa najisikia vibaya kwa sababu kumwangalia kunanifanya nifikirie kuwa ni lazima nionekane sawa. Ilinifanya nijisikie kutojiamini."" ""Nimeacha kufuatilia akaunti nyingi."" Lakini si wasichana wote wanaosoma wana akaunti za  Instagram. Kwa mfano, Leah mwenye umri wa miaka 15, hakuruhusiwa na familia yake kufungua akaunti kwenye tovuti. ""Ni kwa sababu ya mambo yote mabaya kwenye tovuti, hivyo ninaamini uamuzi wa mama yangu uko sahihi,"" anasema Leah. ""Ningependa kuwa na uwezo wa kutumia mitandao ya kijamii kwa sababu marafiki zangu wote wanaitumia, na mimi najihisi siko mahali sahihi, lakini najua mitandao ya kijamii ina upande mbaya pia. Nimesikia simulizi nyingi kutoka kwa marafiki zangu wakitumiwa picha na video zisizofaa - vitu ambavyo kwa umri wao hawapaswi kuiona."" Mwezi Septemba, kampuni ya Meta ambayo bado ilikuwa Facebook wakati huo, iliamua kusitisha mpango wa kuanzisha tovuti ya Instagram kwa wale walio chini ya umri wa miaka 13. Kampuni hiyo ilisema inatafuta wakati wa kusikiliza  wazazi na wataalam, watunga sheria na wadhibiti,"" Adam Moseri, mkurugenzi wa Instagram anaeleza."	https://www.bbc.com/swahili/habari-59229738
religion	Wageni wa mazishi ya Malkia: Ni nani amealikwa na nani hakualikwa?	"Mazishi ya Malkia yanayotatajiwa kufanyika Jumatatu yamepangwa kuwa kusanyiko kubwa la wafalme  na wanasiasa kuwahi kukongamana nchini Uingereza kwa miongo. Mialiko ilitolewa mwishoni mwa juma, huku wakuu wa nchi 500- na waheshimiwa wa kigeni wakitarajiwa kuhudhuria. Wengi wa viongozi wameombwa kuwasili katika ndege za kibiashara na kuambiwa kuwa watachukuliwa kwa mabasi, kutoka katika eneo la magharibi mwa London. Hafla itafanyika katika Westminster Abbey, eneo ambalo lina uwezo wa kuwapokea watu wapatao 2,200. Haya ndiyo yanayofahamika hadi sasa kuhusu ni nani atakayehudhuria na ambaye hatahudhuria. Familia za Wafalme wa Ulaya. Mfalme Willem-Alexander na Malkia Queen Maxima wa Uholanzi watakuwa ni miongoni mwa Wafalme wa Ulaya katika mazishi. Wajumbe wa familia za kifalme kutoka kote Ulaya, ambao wengi wao walikuwa undugu wa damu wa Malkia, wanatarajiwa. Mfalme wa Ubelgiji Philippe na Malkia Mathilde wamethibitisha kuwa watakuwa pale, huku Mfalme Willem-Alexander  na mke wake, Malkia Maxima, pamoja na mama yake, Mwanamfalme malkia wa Uholanzi  Beatrix. Mfalme Felipe na Malkia Letizia wa Uhispania pia wamekubali mwaliko, sawa na familia za ufalme za Norway, Sweden, na  Demark. Ikulu ya White House imethibitisha kuwa Rais Joe Biden atahudhuria pamoja na Mke wa Rais Jill Biden, ingawa inafahamika kuwa hawatasafiri kwa basi. Mjadala mwingi umeangazia kuhusu iwapo Rais Biden atamualika mtangulizi wake,  Donald Trump, kuwa sehemu ya ujumbe wa Marekani, lakini ukomo wa ukubwa wa ujumbe unamaanisha kuwa haitakuwa lazima marais wote wa zamani weweze kuhudhuria. Kumekuwa na tetesi kwamba rais wa zamani na wake wa marais – hususan Obama na mke wake – wanaweza kupokea mialiko ya kibinafsi. Jimmy Carter, ambaye alihudumu kama rais kuanzia mwaka 1977 hadi 1981, hajapokea mwaliko, ofisi yake imeliambia gazeti la Politico. Viongozi kutoka kote katika Jumuiya ya Madola, ambako Malkia alihudumu kama mkuu wake katika kipindi chote cha utawala wake, wanatarajiwa kuhudhuria. Waziri mkuu wa Australia Anthony Albanese amekubali mwaliko, sawa na Waziri mkuu wa New Zealand Jacinda Ardern na Waziri mkuu wa Canada Justin Trudeau. Majenerali-magavana kadhaa ambao wamehudumu kama wawakilishi wa ufalme katika Jumuiya ya Madola wanatarajiwa kuhudhuria pamoja na viongozi wa nchi zao. Waziri mkuu wa Bangladesh aliyehudumu kwa muda mrefu Sheikh Hasina na Rais wa Sri Lanka  Ranil Wickremesinghe pia wameripotiwa kukubali mialiko. Waziri Mkuu wa India Narendra Modi bado hajathibitisha iwapo atahudhuria. Viongozi kutoka kote katika Jumuiya ya Madola, ambako Malkia alihudumu kama mkuu wake katika kipindi chote cha utawala wake, wanatarajiwa kuhudhuria. Waziri mkuu wa Australia Anthony Albanese amekubali mwaliko, sawa na Waziri mkuu wa New Zealand Jacinda Ardern na Waziri mkuu wa Canada Justin Trudeau. Majenerali-magavana kadhaa ambao wamehudumu kama wawakilishi wa ufalme katika Jumuiya ya Madola wanatarajiwa kuhudhuria pamoja na viongozi wa nchi zao. Waziri mkuu wa Bangladesh aliyehudumu kwa muda mrefu Sheikh Hasina na Rais wa Sri Lanka  Ranil Wickremesinghe pia wameripotiwa kukubali mialiko. Waziri Mkuu wa India Narendra Modi bado hajathibitisha iwapo atahudhuria  Viongozi wengine wa dunia ambao wamesemekana kukubali mialiko ni pamoja na rais wa Irish Taoiseach Micheal Martin, rais wa Ujerumani  Frank-Walter Steinmeier, na rais wa Italia Sergio Mattarella pamoja na Rais wa tume ya Muungano wa Ulaya   Ursula von der Leyen.  Rais wa Korea Kusini Yoon Suk-Yeol  na rais wa Brazil Jair Bolsonaro pia wamethibitisha kuhudhuria kwao. Pia anayetarajiwa kusafiri kuelekea London kwa ajili ya mazishi ya Malkia ni Mfalme wa Japan Naruhito, rais wa Uturuki Recep Tayyip Erdoğan, na rais wa Ufaransa   Emmanuel Macron. Haijafahamika iwapo rais wa Uchina Xi Jinping, ambaye ziara yake katika  Kazakhstan na  Uzbekistan wiki hii itakuwa ni ya kwanza kwake kuondoka Uchina tangu mwanzoni mwa janga la Covid-19, atapokea mwaliko au ataukubali. Jamuhuri ya kiislamu ya Iran, ambayo imekumbwa na vikwazo vya muda mrefu vya kimataifa kutokana na mpango wake wa nyuklia, itawasilishwa tu na balozi wake, vyanzo vya Whitehall vilisema. Hakuna mwakilishi kutoka Urusi, Belarus, au  Myanmar ambaye amealikwa  , anasema mwandishi wa BBC James Landale. Uhusiano wa kidiplomasia baina ya Uingereza na Urusi ulivunjika, tangu Urusi ilipoivamia Ukraine, na msemaji wa rais wa Urusi Vladimir Putin alisema wiki iliyopita kwamba  ""hakuwa anafikiria uwezekano "" wa kuhudhuria mazishi. Uvamizi ulianzishwa kwa sehemu kutoka eneo la Beralus, ambayo rais wake, Aleksandr Lukashenko, ana ushirika wa karibu na Rais Putin. Uingereza imeondoa kwa kiwango kikubwa uwepo wake wa kidiplomasia katika   Myanmar tangu yalipofanyika mapinduzi ya kijeshi katika nchi hiyo mwezi Februari  2021."	https://www.bbc.com/swahili/articles/crgx5131xjro
business	WhatsApp Pay: Facebook yazindua huduma ya kutuma fedha bila malipo	"WhatsApp imezindua huduma ya malipo ya kidijitali nchini Brazil katika juhudi za kutumia umaarufu wake kuingia kwenye masoko yanayoibuka katika ulimwengu wa biashara. Hatua hiyo inakuja wakati ambapo Facebook ambayo ni mmiliki wa WhatsApp inapania kujikita zaidi kwenye biashara za kidijitali ambazo zitajumuisha mitandao yake yote. Huduma hiyo inayofahamika kama WhatsApp Pay itawawezesha watumiaji wa mtandao huo kutumiana pesa bila malipo au kununua bidhaa kutoka kwa wafanyibiashara wadogo. Mwezi Januari, afisa mkuu mtendaji wa Mark Zuckerberg alielezea mpango wa kampuni hiyo kutoa huduma zake India, Indonesia na Mexico. Katika blogu yake WhatsApp, aliangazia huduma hiyo ikisema uzinduzi wake ni sehemu ya mpango mkubwa wa kuimarisha malipo ya kidijitali kupitia mitandao yote inayomilikiwa na Facebook. ""Kwa sababu huduma ya malipo kupitia WhatsApp inawezeshwa na Facebook Pay, siku zijazo tunataka kuwawezesha watu binafsi na wafanyabiashara kutumia mfumo mmoja wa malipo wakiwa katika programu tumishi ama app za Facebook."" Japo huduma ya malipo kutoka kwa mtu mmoja hadi mwingine haitatozwa ada yoyote wafanyibiashara wadogo watatozwa ada ya ""kuwawezesha kupokea malipo kutoka kwa wateja wao,"" blogu hiyo iliandika. WhatsApp ina jumla ya watumiaji 120 milioni nchini Brazil, hali inayofanya taifa hilo kuwa soko lake la pili kwa ukubwa baada ya India. Kampuni hiyo tayari imeanza kufanyia majaribio huduma hiyo ya malipo India, ambako ina watumiaji 400 milioni. Hata hivyo, juhudi za kampuni hiyo kuzindua huduma ya WhatsApp Pay nchini India imesitishwa kwa miaka miwili kutokana na masuala ya kisheria. Aprili, Facebook ilitangaza kuwa imenunua 10% ya hisa katika kampuni ya mawasiliano ya Reliance Jio kwa kima cha dola bilioni 5.7 (£4.5bn). Hatua ambayo iliifanya Facebook kuwa mshirika mkuu wa mwenyekiti wa Reliance Jio, Mukesh Ambani, ambaye ni mtu tajiri zaidi barani Asia. Kampuni hizo mbili zinapanga kupatia kipaumbele ushirikiano wao katika biashara mpya ya Jio, inayofahamika kama JioMart ambayo ilizinduliwa hivi karibuni. Mwezi uliyopita Facebook iliwekeza kiwango cha fedha ambacho hakikutajwa katika app ya Gojek iliyo na makao yake nchini Indonesia. Kampuni hizo zitashirikiana kupanua huduma ya malipo ya kidijitali ya Gojek inayojulikana kama GoPay. Facebook ilinunua WhatsApp kwa karibu dola bilioni 20 mwaka 2014. Kufikia mwezi Februari mtandao huo wa kijamii ulisema kwamba una zaidi ya watumiaji bilioni mbili duniani."	https://www.bbc.com/swahili/habari-53068556
sports	Tetesi za soka Ulaya Jumapili tarehe 19.12.2021: Aubameyang, Cavani, Mata, Mbappe, Alli, Raphinha	"Juventus wameonesha nia kwa mshambuliaji wa Arsenal na Gabon Pierre-Emerick Aubameyang, 32, huku mustakabali wake ukiwa shakani katika Uwanja wa Emirates baada ya kuvuliwa unahodha.(Tuttosport - in Italian) Leeds wanataka kumsajili kiungo wa kati wa Juventus Mmarekani Weston McKennie lakini itagharimu takriban £20m kumsajili mchezaji huyo mwenye umri wa miaka 23.(Sun) Mshambulizi wa Manchester United Edinson Cavani ndiye anayelengwa na Barcelona kwenye dirisha la usajili la Januari lakini Barca wanataka kuhakikishiwa kwamba raia huyo wa Uruguay, 34, amepona jeraha lake kabla ya kusaini mkataba. (Sport - in Spanish) Winga Juan Mata anasalia kulengwa na Barcelona, ​​huku Mhispania huyo mwenye umri wa miaka 33 akihangaika kucheza katika klabu ya Manchester United.(Star) Manchester United iko tayari kushindana na Chelsea katika kinyang'anyiro cha kumnunua mlinzi wa Ufaransa Jules Kounde, 23, kutoka Sevilla. (AS - in Spanish) Newcastle wana nia ya kutaka kumchukua kwa mkopo mshambuliaji wa Manchester United Mfaransa Anthony Martial, 26, mwezi Januari, huku mshambuliaji wa Inter Milan na Bosnia Edin Dzeko, 35, akilengwa mwingine. (Sun) Mkurugenzi wa michezo wa Paris St-Germain Leonardo hakati tamaa kuhusu nyota wa Ufaransa Kylian Mbappe, 22, kusaini mkataba mpya licha ya kuhusishwa na Real Madrid. Mbappe anaweza kujadili kandarasi ya awali na vilabu nje ya Ufaransa mwezi Januari.(AS, via Sky Sports) Paris St-Germain wanajiandaa kujaribu azma ya Barcelona kumbakisha kiungo wa kati wa Uhispania Gavi, 17.(El Nacional - in Catalan) Newcastle wamependekezwa kumsajili kiungo wa kati wa Tottenham na Uingereza Dele Alli, 25, atakapopatikana kwa mkopo mwezi Januari. (Football Insider) Mlengwa mwingine wa Newcastle, mlinzi wa Lille na Uholanzi Sven Botman, 21, hana uhakika kuhusu kuondoka kwa mabingwa hao wa Ufaransa mwezi Januari.(90min) Mkufunzi wa Tottenham Antonio Conte amezungumza na kiungo wa kati wa Inter Milan na Chile Arturo Vidal, 34, kuhusu kujiunga na klabu hiyo ya London. Wawili hao walishinda mataji ya Serie A wakati walipokuwa pamoja Juventus na Inter. (La Tercera - in Spanish) Napoli wamebainisha orodha ya wachezaji wanaotarajiwa kuwindwa Januari, akiwemo beki wa Tottenham na Colombia Davinson.(Corriere dello Sport - in Italian) Bayern Munich watajiunga na kinyang'anyiro cha kumnunua fowadi wa Leeds na Brazil Raphinha, 24, msimu ujao wa joto.(TodoFichajes - in Spanish) Arsenal wana nia ya kutaka kumsajili winga wa Juventus na Uswidi Dejan Kulusevski, 21.(CalcioMercato - in Italian) Mkufunzi wa Roma Jose Mourinho anamtaka Tammy Abraham, 24, kusaidia kumshawishi mchezaji mwenzake wa zamani wa Chelsea na England Ruben Loftus-Cheek, 25, kuhamia Stadio Olimpico. (Star) Kiungo wa kati wa Denmark Christian Eriksen, 29, ""ana ndoto"" ya kucheza soka tena baada ya kuondoka Inter Milan, wakala wake amesema.(Mail) Watford wanamfuatilia mlinzi wa Sampdoria na Gambia Omar Colley, 29, huku mkufunzi wa Hornets Claudio Ranieri akitaka kuimarisha safu yake ya nyuma mnamo Januari.(Tuttomercatoweb - in Italian)"	https://www.bbc.com/swahili/habari-59717480
health	Virusi vya corona: Wimbi la pili la corona likoje na linaweza kutokea vipi?	"Virusi vya corona havitaisha hivi karibuni. Baadhi ya nchi bado zinashughulikia mlipuko mkubwa, lakini hata zile ambazo zimeweza kudhibiti virusi zinahofia ""wimbi la pili"". Awamu ya pili ya Spanish flu karne iliyopita ilikua mbaya kuliko awamu ya kwanza. Kwahivyo, ni lazima kutakuwa na wimbi jingine? na je wimbi la pili linaweza kuwa baya kiasi gani? Unaweza kulifikiria  kama mawimbi ya baharini. Idadi ya maambukizi yanapanda na halafu yanashuka tena-kila mzunguko ni mmoja''wimbi'' la virusi vya corona. Hakuna maelezo rasmi juu ya sababu yake. ""Si jambo la kisayansi, jinsi unavyofafanua  wimbi ,"" Dkt Mike Tildesley, kutoka Chuo kikuu cha  Warwick, aliiambia  BBC. Baadhi wanaeleza kuwa kupanda kokote kwa wimbi la pili huwa ni kwa kiwango kikubwa zaidi ya wimbi la kwanza. Hii inatokea katika baadhi ya majimbo ya Marekani. Kusema wimbi moja limeisha, viirusi vingekua vimeweza kudhibitiwa na maambukizi yangekua yamepungua kwa kiasi kikubwa. Kwa wimbi la pili kuanza unahitaji ni pale kiwango cha maambukizi kinapopanda bila kukoma.New Zealand, ambayo ilikua na kisa cha kwanza cha maambukizi baada ya siku 24 bila virusi vya corona, na Beijing ambayo inakabiliwa na mlipuko baada ya kuwa na siku 50 za bila maambukizi ya virusi haziko katika nafasi  hii. Jibu linategemea maamuzi yatakayofanywa ili kuvifanya virusi viishe. ""Ninadhani kusema ukweli kuna hali kubwa ya sintofahamu…lakini kusema kweli ni jambo linalonitia hiofu sana,'' anasema Dkt Tildseley. Uwezekano uko wazi huko-virusi bado vipo Uingereza na si kwamba vimepungua uwezekano wa kuuaau vinaambukiza zaidi ya vilivyokua mwanzoni mwa 2020. Ni karibu 5% ya watu wa Uingerezatu wanaodhaniwa kuwa wameambukizwa na hakuna hakikisho kwamba wote wana kinga ya mwili dhidi ya virusi. ""Ushahidi  ni kwamba wengi wa watu bado wamo hatarini, iwapo hatua za kudhibiti maambukizi zitaondolewa hali itakua kama ilivyokua mwezi Februari,anasema Dkt  Adam Kucharski kutoka taasisi ya  mafunzo ya usafi na tiba ya magonjwa ya maeneo ya joto- London School of Hygiene and Tropical Medicine. ""Ni karibu sawa na kuanzia mwanzo tena."" Kuondoa amri ya kutotoka nje. Amri za kutotoka nje imesababisha kuvurugika kwa shughuli nyingi kote duniani, watu wengi kukoasa ajira, imeathiri afya za watu wengi na kuwatoa watoto shuleni-lakini zimeweza kudhibiti virusi. ""Tatizo ni jinsi ya kudumisha udhibiti wa maambukizi huku ukibunguzwa uvurugwaji wa shughuli za kila siku za maisha  ,"" anasema Dkt  Kucharski. Hakuna mtu mwenye uhakika  100% tunaweza kusonga kufikia. Hiyo ndio maana hatua za kudhibiti maambukizi zinaondolewa kwa hatua na njia mpya za kudhibiti virusi vya corona zinaanzishwa, kama vile kutafuta watu waliokutana na wenye maambukizi ya awali- contact tracing au kufunika nyuso kwa barakoa. ""Nchini Uingereza nan chi jirani-maambukizi mapya yanaweza kutokea kama hatua za kudhibiti virusi zitaondolewa  na maambukizi yanaweza kufikia kiwango kisichoweza kudhibitiwa '', anasema Dkt.  Kucharski. Hii tayari imeanza kushuhudiwa nchini Ujerumani ambako watu 650 wamepatikana na viriusi baada ya mlipuko  uliotokea katika kichinjio. Sio tatizo kubwa kama maambukizi yanaweza kubainika haraka, kuanzishwa kwa amri ya kutotoka nje na kusitishwa kwa usambazaji wa virusi  vitafanyika. Vinginevyo, vitachangia kuwepo kwa wimbi la pili la maambukizi. Korea Kusini ambayo imekua  ikisifiwa sana kwa  namna ilivyoshughulikia virusi vya corona imelazimika kuweka tena baadhi ya vikwazo kutona na mtandao  kama huo wa wa maambukizi."	https://www.bbc.com/swahili/habari-53133447
health	Maelfu wajitolea kupiga picha za utupu ili kuongeza ufahamu wa saratani	"Watu wapatao 2,500 wamejitolea kupiga picha za utupu wakati jua lilipochomoza mapema asubuhi kwenye ufukwe wa  Bond mjini Sydney Australia kwa ajili ya  kazi ya Sanaa iliyoandaliwa ili kuongeza ufahamu wa  saratani ya ngozi . Shughuli hiyo imeandaliwa na  ya hivi karibuni ya mradi wa mpigapicha Mmarekani  Spencer, inayolenga kuwatia moyo Waastralia kupimwa mara kwa mara saratani ya ngozi. Sheria ilibadilishwa ili kuruhusu watu kuwa watupu mahala pa umma kwenye fukwe kwa mara ya kwanza. Australia ni nchi inayoathiriwa na saratani ya ngozi zaidi duniani, Mfuko wa utafiti wa dunia wa saratani unasema. Kuanzia saa tis ana nusu alfajiri, maelfu ya watu waliojitolea kuandaa kazi hiyo ya Sanaa walikusanyika kwenye ufukwe kushiriki  shughuli hiyo, iliyofanyika kwa ushirikiano na shirika la msaada linalopipa saratani ya Ngozi -Skin Check Champions katika  wiki ya saratani ya ngozi. ""Tuna fursa ya kutoa uelewa zaidi kuhusu uchunguzi wa ngozi na nimepewa heshima…kuja hapa, nitengeneze Sanaa yang una kusherehekea tu mwili na ulinzi wake ,"" alisema msanii maarufu Tunick katika nukuu ya  Reuters. Bruce Fisher, mwenye umri wa miaka 77, ambaye alishiriki katika tukio hilo , aliliambia shirika la habari la  AFP: ""Nusu  ya maisha yangu  nimeishi katika  jua na uvimbe kadhaa wa saratani  ya ngozi uliondolewa mgongoni mwangu. ""Nilidhani ilikuwa ni sababu nzuri na ninapenda kuvua nguo zangu kwenye ufukwe wa Bondi ."" Tunick anafahamika vyema kwa kutengeneza picha za watu wengi  watupu katika baadhi ya maeneo  asili maarufu zaidi  duniani."	https://www.bbc.com/swahili/articles/ckr7730pk9zo
entertainment	Kili Challenge: Msanii Diamond Platinumz arudia njiani	Msanii  wa muziki wa Bongo Fleva Nasib Abdul maarufu Diamond Platinumz ni mmoja wa wasanii walioshiriki kampeini ya kupanda mlima Kilimanjaro mwaka huu lakini hakufanikiwa kufika kileleni. Licha ya hatua ya msanii huyo kuangaziwa pakubwa katika mitandao ya kijamii alirudi baada ya kufika kituo cha kwanza. Kampeini hiyo ambayo imekua ikihamasisha baadhi ya raia kutoka nchini Tanzania, wasanii, viongozi mbali mbali na hata raia wa kawaida kujitokeza kuenda kupanda mlima kilimanjaro imekua ikiendelea kwa wiki moja sasa. Kampeini hiyo ilikua ikiendeshwa chini ya Waziri wa Mali asili na Utalii Daktari Hamisi Kigwangala ikiwa na kauli mbiu ya Tukutane Kileleni. Diamond alielezea sababu tofauti zilizomfanya avunje safari yake ikiwa ni pamoja na tamasha la wikendi la Arusha. Baadhi ya wasanii kutoka nchini Tanzania akiwemo balozi wa Utalii Miss Tanzania Queen Elizerbeth walifanikiwa kupanda mlima huo kwa wakati wake wakiandamana na waziri Kigwangala. Wasanii wa filamu za Bongo movie Steve Nyerere na Steve Jacobs pia waliojitoa kituo cha kwanza kuelekea kupanda mlima Kilimanjaro. Msanii huyo alionekana akiwa na maumivu makali kabla ya kujiondoa katika kampeini hiyo kwa kutokana na kuchoka. Wasanii hao walikuwa sehemu ya watu zaidi ya 130 walishiriki kampeni ya Kili Challenge, Twenzetu Kileleni iliyoandaliwa na Waziri wa Mali asili na Utalii Dkt Hamisi Kigwangala. Kampeini ya kupanda mlima Kilimanjaro imekuwa ikipewa maudhui tofauti  yote kwa ajili ya kuhamasisha Watnzania masuala kadhaa ya kijamii. Ripoti za hivi punde zinaashiria kuwa Tanzania imeorodheshwa taifa la 10 miongoni ma mataifa ya Afrika ambayo sekta yake ya Utalii inaendelea kukua kwa kasi. Licha ya kuwa na madhari ya kuvutia imekua ikiorodheshwa nyuma ya mataifa kama vile Mauritius, Ushelisheli, Namibia, Kenya, Ethiopia na Botswana. Kili Challenge ni mfuko ambao umeendelea kukusanya fedha nyingi kwa miaka yote, fedha ambazo zimetumika kusaidia maeneo mbalimbali na makundi ya Wajane, Watu Wanaoishi na Virusi vya UKIMWI, Watoto yatima, Vijana, pamoja na Taasisi zinazotoa huduma muhimu za UKIMWI nchini.	https://www.bbc.com/swahili/habari-49879459
religion	Uhalifu dhidi ya Mungu unaotumiwa na Iran kuwanyonga wandamanaji ni wa aina gani?	"Ni kosa ambalo mahakama nchini Iran  hulielezea kama uhalifu mbaya sana, kwani , adhabu yake kulingana na muktadha wa sheria ya Kiislamu, ni hukumu ya kifo: uhalifu wa ‘’chuki dhidi ya Mungu’’ au ""moharebeh"". Jamuhuri ya Kiislamu ya Iran imewahukumu mamia ya watu kwa kosa hili. Wiki hii, iliwanyonga waandamanaji wawili kuhusiana na maandamano ambayo yamekuwa yakifanyika  kote nchini humo tangu mwezi septemba kufuatia kifo cha kijana wa kike ambaye alikamatwa na polisi wa maadili kwa kuvaa hijabu, au kilemba cha Kiislamu  kwa namna isivyofaa. Mohsen Shekari na  Majidreza Rahnavard, wote wakiwa na umri wa miaka 23,  walinyongwa katika kipindi cha saa chache baada ya kupatikana na hatia ya  moharebeh  na mahakama ya nchi hiyo. Shekari  alipatikana na hatia ya kumshambulia mwanajeshi  wa Basij Resistance Force kwa upanga mjini Tehran, huku Rahnavard  akihukumiwa kwa madai ya kuwauwa wanajeshi wawili wa kikundi hicho. Mashirika ya kutetea haki za binadamu yalipinga hukumu hiyo huku yakesema kuwa waandamanaji walihukumiwa kifo katika mahakama zisizo halali na mchakato wa kisheria unaofaa haukufuatwa yakionya kuhusu   ""hatari kubwa ya  kunyongwa kwa waandamanaji wengi "" . Walisema kuwa watu binafsi walioshutumiwa kwa  uhalifu wa moharebeh  hawana haki ya kupata mawakili huru na nyingi kati ya kesi hizi ziliendeshwa kwa misingi ya ushahidi wa kulazimishwa. La akushangaza zaidi,  kulingana na mtizamo wa sheria ya kitamaduni, kosa linaweza kutafsiriwa kwa namna mbali mbali. ""mashitaka yanategemea Imani ya jaji kwamba vita vimeanzishwa  dhidi ya Mungu,"" anaelezea  Amir Azimi, mhariri mkuu wa Idhaa ya Persia  ya  BBC Baada ya Mapinduzi ya Iran ya mwaka 1979, sheria ya Iran ilianza kubadilika kutoka sheria isiyofuata dini yoyote na kuwa sharia (Sheria ya Kiislamu), anasema Amir Azimi. ""Kuundwa kwa Jamuhuri ya Kiislamu ya Iran kulianza na matumizi ya sheria hiyo kote nchini, kwani ni sheria ya maadili kwa Waislamu ,"" anasema Amir Azimi. Kulingana  kipengele cha 279  cha sheria ya Kiislamu, moharebeh  inaweza kumaanisha kuchora silaha kwa nia ya kushambulia maisha, mali au heshima ya watu au kuwatisha, ili kusababisha  ukosefu wa usalama katika mazingira. Hiyo ni moja ya misingi ya shutuma, zilizoelezewa na mhariri  mkuu wa Idhaa ya Persia ya BBC . ""iwapo mtu atachukua silaha( Inamaanisha kuwa anaweza kufyatua risasi)  na kuzitumia  'kumtisha mtu, wanachukuliwa kuwa wametekeleza  moharebeh . Kwahivyo , hapa inategemea na jinsi  itakavyotafsiriwa, na kwasababu vizuizi vya barabarani kila mara huwekwa wakati maandamano yanapofanyika, hata kama ni maandamano  ya amani, sawa na yale yanayoendelea sasa. Sehemu muhimu ya tafsiri ya uhalifu pia inategemea juu ya iwapo shambulio ni la mtu binafsi au la. Kwa mfano, iwapo mtu fulani atamuua mtu mwingine sio lazima apatikane na hatia ya moharebeh . ""Muuaji, iwapo atalipia uhalifu wake  au familia ya mhanga itaamua kumsamehe, hawezi kuepuka kuhukumiwa kunyongwa,"" anasema Azimi. Lakini katika maandamano, waandamanaji hawaelekezi hasira yao kwa yeyote, kwahiyo kitendo chao hakimlengi mtu binafsi. Kwa kisa hiki, wanakabiliwa na shitaka la moharebeh. Hilo linairuhusu sheria kutumiwa zaidi na zaidi  kisiasa. Ni sawa na ""kutisha"". Wanaharakati wengi wa kisiasa wamekamatwa,  kufungwa na kuhukumiwa kwa  kufanya maandamano. Kutokana na hali halisi ya kisiasa, utawala huitumia sheria hii dhidi ya upinzani a watu binafsi na makundi yanayoukosoa utawala, ambao marengo yao ya kisiasa inaweza kuonekana kwa  muktadha mwingine kama halali. Lakini nchini Iran watu hawa huwekwa katika hali ambayo inakuwa vigumu kwa wao kujitetea. ""Hilo limetokea kabla dhidi ya Wakurdi na jamii za walio wachache,"" anasema Amir Azimi. Shirika la haki za binadamu  la Iran lenye makao yake nchini Norway lilipinga hukumu ya kunyongwa dhidi ya wafungwa wanasiasa wa Kikurdi Loghman Moradi na Zanyar Moradi  mwezi wa septemba  2018, likidai kuwa walilazimishwa kukiri makis ana hawakuwa na uwakilishi unaofaa wa kisheria katika kesi dhidi yao.  Huu ni baadhi ya ukosoaji mkubwa dhidi ya utekelezwaji wa hukumu hiyo katika uhalifu huu, kwani washitakiwa hawawezi kupata mawakili binafsi wa kuwawakilishamahakama huwapatia wakili ambaye hurudia uamuzi wa jaji.  Kama mshitakiwa anaweza kumkodi wakili wake , hapewi ruhusa ya kuwasiliana naye na hakuna njia ya kutoa ushahidi mwingine. Huwezi pia kukata rufaa kwa hukumu  iliyotolewa. Viongozi wa Iran wameyaita maandamano ya ""ghasia"" zilizochochewa na maadui wa kigeni. ""Kwa mtazamo wa serikali, ni kwamba watu hawa wamedanganywa na maadui  wa kigeni kufanya fujo,"" Azimi anasema, "" kwahiyo iwapo utasema kuwa ulidanganywa haukuwa unaelewa kinachoendelea, unaweza kusamehewa ."" Katika miongo minne iliyopita Iran imewauwa maelfu ya watu wa kuwanyonga. Baada ya uchina , Iran ni nchi ya pili kwa kuwauwa watu wengi zaidi duniani kila mwaka."	https://www.bbc.com/swahili/articles/c72qy441dyzo
sports	Cecafa: Wachezaji 5 wa kikosi cha wachezaji wasiozidi umri wa miaka 20 kutoka Eritrea watoweka Uganda	Wachezaji hao walitoweka kutoka katika hoteli yao  mjini Jinja siku ya Jumanne alfajiri. Walikuwa miongoni mwa kikosi cha wachezaji wasiozidi umri wa miaka 20 wa kikosi cha michuano ya CECAFA , ilioanza siku ya Jumamosi  na kuendelea hadi Novemba 9 karibu na eneo la Njeru. Hii ni mara ya pili katika kipindi cha miaka miwili kwa raia hao wa Eritrea kutoweka kutoka katika michezo ya kombe la CECAFA  nchini Uganda, baada ya wachezaji watano wa kiume kutoroka hoteli yao mwaka 2019. Taarifa kutoka Cecafa ilisema kwamba suala hilo liliripotiwa kwa maafisa wa polisi na uchunguzi unaendelea. Mkurugenzi mkuu wa CECAFA ameambia BBC kwamba hatua zimechukuliwa kuwazuia wachezaji kutoroka licha ya tukio hilo. Auka Gecheo aliongezea kwamba Cecafa itashirikiana kwa karibu na Shirikisho la soka Uganda FA{ Fufa} ili kuwasaka wachezaji waliotoweka. 'Tayari tumeripoti kwa mamlaka na kutoa habari zote na pamoja na Fufa  tutashirikiana na mamlaka', alisema Gecheo. ''Kulikuwa na mikakati mizuri ya usalama iliowekwa  na Fufa ilituhakikishia kwamba timu zote zilikuwa katika hoteli nzuri. Sio tukio gen,i limefanyika awali . Mamlaka inajua kuhusu kilichotokeaa awali. Tutaendelea kufanya kazi kwa karibu  na mamlaka huku tukihakikisha kwamba tunaafikia malengo yetu ya kuandaa mchuano ambayo itajumuisha wote katika eneo hili''. Tukio hili linajiri wakati ambapo kumekuwa na orodha ndefu ya wachezaji wa soka kutoka Eritrea wakitoroka wakati ambapo wako katika mechi za kimataifa ugenini. Wachezaji saba walitoweka nchini Uganda mwaka 2019 wakati wa michuano ya CECAFA. Wachezaji 10 wa Eritrea walikataa kurudi nyumbani kutoka mechi ya kufuzu kwa kombe la dunia  nchini Botswana 2015 , huku Uganda ikiwapatia uhifadhi wachezaji 15 na daktari wa timu 2013. Mwaka 2009 , timu yote - isipokuwa mkufunzi na afisa - walikataa kurudi nyumbani baada ya michuano ya Cecafa nchini Kenya Kundi la haki za kibinadamu  la Amnesty International linasema maelfu ya raia wa Eritrea wanaendelea kutoroka taifa hilo la Afrika mashariki  huku mamlaka ikikiuka uhuru wa kujieleza , ule wa kidini na ule wa kutembea. Serikali ya Eritrea imekana madai hayo hapo nyuma na kusema kwamba idadi ya wale wanaoripotiwa kutoroka ni bandia. Wachezaji watano wa Eritrea kutoka kikosi cha wachezaji wanawake wasiozidi umri wa miaka 20 wametoweka wakati wa michuano soka nchini Uganda.	https://www.bbc.com/swahili/habari-59135334
sports	A﻿lianza Mourinho, Zlatan, Pogba na sasa Ronaldo, kunani Man United?	"U﻿chumba wa Cristiano Ronaldo na Manchester United uko mashakani. Kauli yake kuhusu kusalitiwa na klabu hiyo ndiyo msumari wa mwisho kwenye uhusiano huo. Ingawa mahojiano yake na mwandishi Piers Stefan Pughe-Morgan hayajatoka rasmi, yakitarajiwa kutoka wiki hii, vipande vya mahojiano haya vilivyoachiwa Jumapili na Jumatatu vimeibua mjadala mkubwa. H﻿oja za Ronaldo ni nyingi kuhusu United. Kwa ujumla ameisema vibaya United, kwenye maeneo mengi ikiwemo matumizi ya teknolojia za muda mrefu, kutomuheshimu na mfumo wa maisha wa klabu. M﻿chambuzi na mchezaji wa zamani wa Simba na timu ya taifa ya Tanzania, taifa stars, Amri Kiemba aeiambia BBC kwamba Ronaldo 'anapumua' baada ya kubanwa na mambo mengi klabuni hapo. '﻿Tusisahau ni binadamu kama binadamu wengine'. Kauli za Ronaldo na zingine kuhusu kuendeshwa kizamani, kutojali hisia za wachezaji, matokeo na mafanikio ya timu zaidi ya  mafanikio ya mapato, zinarejesha kauli nyingi za zamani zilizowahi kutolewa na kocha na wachezaji waliowahi kujtokeza hadharani. Na hilo linaleta maswali mengi, lakini kubwa zaidi, je kuna ni Man United? Kama ilivyo kwa vilabu vingine vikubwa duniani, mfumo wa uendeshaji wa Manchester hautofautiani sana, unaundwa na bodi, watendaji na timu. Ni moja ya timu zenye mafanikio makubwa kibiashara na uwanjani. Ikiwa na rekodi ya mataji 20 ya ligi na kuwa miongoni mwa vilabu tajiri duniani. K﻿wa sasa inamilikiwa nwa watoto 6 wa mzee Malcom Glazer ambao ni Avram, Joel, Kevin, Bray, Darcie na Edward, ambao baada ya baba yao kufariki mwaka 2014, asilimia 90 ya hisa za umiliki wa klabu wakagawana kwa usawa. J﻿oel na Avram wakiwa na majukumu ya kila siku ya usimamizi wa klabu tangu mwaka 2006 baba yao alipoanza kuugua. Wanaungana sasa na wengine kina Kevin, Bray, Darcie na Edward kama wenyeviti wa bodi. W﻿engi wanaooshea kidole uwepo wa sauti nyingi hasa za watoto hawa kwenye maamuzi ya nini kifanyike na nini kisifanyike. Mambo yaweje na yaendeshwaje kwenye klabu.  Ingawa k﻿wenye eneo la timu, Meneja wa timu ambaye sasa ni Ten Hag, anakuwa na mamlaka ya moja kwa moja, lakini maamuzi yake ni kwa baraka za watu wajuu. P﻿engine yanayoendelea nyuma ya pazia yanawaibua baadhi ya wachezaji ama benchi la ufundi waliowahi kuitumikia klabu hiyo. Pengine ukubwa wa Ronaldo umeleta mjadala mkubwa wa yanayoendelea nyuma ya pazia, lakini wapo waliowahi kuinyooshea kidole United Mreno huyu aliifundisha United kuanzia Mei 2016 mpaka December, 2018 alipotimuliwa akiwa katikati ya msimu wake wa tatu United. Baada ya kuondolewa alisema mambo hayako sawa ndani ya United na ‘muda utaongea’. Alikuja kuyarudia maneno hayo katika mahojiano yake ya Mei 2019, aliyofanya na geziti la Ufaransa la L’Equipe, ikiwa ni miezi mitano baada ya kuondoka Old Trafford. ""Naendelea kusema na kufikiri na nina hisia, lakini umeongea,"" alisema Mourinho. ""Matatizo yanaendelea."" Alikuwa akirejea matokeo yasiyoridhisha ya timu hiyo. Kauli zake zinatafsirika kwamba kwa namna mambo yanavyokwenda, ndivyo klabu hiyo itakavyochelewa kupata matokeo uwanjani. Masuala hayo mapana yanazunguka kwenye - ""wachezaji, taasisi na malengo"", kwa mujibu wa Mourinho. Wakati Paul Pogba anarejea Old Trafford mwaka 2016, lilikuwa tukio kubwa lililopongezwa Manchester United ikitaka kurekebisha makosa ya Sir Alex Ferguson aliyemruhusu kuondoaka awali mwaka 2012. Lakini haikuonekana hivyo licha ya kuitumikia klabu hiyo kwa misimu 6 kabla ya kuachana nao msimu huu. Alivyoondoka na yeye hakuzungumzia vizuri maisha yake Old Trafford. Katika mahojiano yake hivi karibuni Mfaransa huyo alisema ni kama alipoteza muda kuwepo Manchester United. Zlatan Ibrahimovic ni miongoni mwa wanasoka wachache wanaosimamia wanachokiamini. Hapepesi macho. Ana kauli nyingi ‘tata’ na anafahamika kwa kuzungumza anachodhani kiko sawa kwake bila woga. Licha ya kuichezea kwa misimu miwili ya 2016/2017 na 2017/2018 naye hakuwa nyuma kusema kuhusu Manchester United. Alidaiwa kuikosoa vikali namna ilivyomruhusu Wayne Ronney kuondoka baada ya miaka 13 ya kuitumikia kwa Mafanikio United, kama vile hakuwahi kuwepo. Alidaiwa kusema kuwa na klabu hiyo ina mtazamo wa ‘klabu ndogo’ kwa namna ilivyoshughulikia suala la Rooney kuondoka kujiunga na Everton. Zlatan aliichezea United michezo 53 na kati ya mwaka 2016-2018 na kutwaa Europa League na kombe la ligi mwaka 2017 akiwa na mfungaji bora wa muda wote wa United, Rooney. M﻿ara nyingi klabu hiyo imejinasibu kuendeshwa kwa misingi yake. Tangu za Glazier mpaka sasa watoto wake, hoja za kuendeshwa kizamani haipewi nafasi. H﻿ata alichokisema Ronaldo, Klabu hiyo ilitoa taarifa kwamba inasubiri kupata taarifa kamili kabla ya kujibu. Inaonekana yapo mengi yanayoendelea nyuma ya pazia, na pengine baada ya mahojiano ya Ronaldo na Morgan kuweka hadharani yote wiki hii, yatabainika mengi. '﻿Sidhani mchezaji aina ya Ronaldo kwa ukubwa wake na jina lakje, akatoka tu na kuisingizia United, kuna kitu ndani', anasema Raphael Magoha, mfuatiliaji wa soka la kimataifa. Wakati tukiitarajia pia taarifa rasmi ya United baada ya hapo, angalau itakua hatua muhimu ya kubainisha yanayoendelea  nnyuma ya pazia na muelekeo wa Klabu hiyo."	https://www.bbc.com/swahili/articles/c9rlp39xlw4o
technology	OPlerou: Ni kwanini kijana huyu aliamua kutengeza Emoji za Kiafrika?	Huenda umekuwa ukitumia emoji  ambazo zinarangi ya wazungu, lakini kwa OPlerou ameamua kutengeneza Emoji zenye rangi nyeusi ya mwafrika. Katika video hii anaelezea ni kwanini ameamua kutengeneza Emoji za Waafrika.	https://www.bbc.com/swahili/habari-50152268
business	Magari ya umeme: Magari mapya yanapaswa kuwa na kelele kwa ajili ya usalama	Magari mapya yanayotumia umeme yanapaswa kuwekwa chombo kitakachotoa kelele, hii ni chini ya sheria mpya ya EU ambayo inaanza kutekelezwa Jumatatu. Hatua hii mpya imekuja kutokana na madai kuwa magari ya umeme hayana sauti na kuwafanya watu ambao hawatumii magari wakiwa barabarani kuwa hataranini kwa kuwa magari hayo hayasikiki mlio wake yakiwa karibu. Aina zote mpya za magari aina ya Four-wheel yanapaswa kufungwa chombo hicho ambacho kitakuwa kikitoa mlio kama wa injini. Kifaa hicho kiitwacho acoustic vehicle alert system (Avas) lazima kitoe mlio wakati gari inarudi nyuma au kusafiri kwa umbali wa kilometa 19 kwa saa Umoja wa Ulaya unasema magari yanapaswa kuwa na kelele yakiwa karibu na watembea kwa miguu yanapokuwa yakitembea taratibu, ingawa madereva watakuwa na uwezo wa kukizima kifaa hicho kama wanafikiri kuna ulazima. Taasisi zinazosimamia mbwa wanaotoa usaidizi kwa watu wenye uhitaji barabarani kama vile wale wasioona na walemavu wa viungo wamesema kuwa ni vigumu kubaini kama magari yasiyo na sauti yako karibu, na wameunga mkono mabadiliko haya, lakini wanasema kuwa vyombo vya moto vinavyotumia umeme vinapaswa kutoa sauti vikiwa kwenye mwendo wowote. Waziri wa barabara Michael Ellis amesema serikali ilitaka ''faida ya usafiri wa kutunza mazingira kumfikia kila mmoja'' na ameeleza kuelewa maoni ya wale wenye ulemavu wa kutoona. ''Matakwa mapya yatawafanya watu wanaotembea kwa miguu kuwa na hali ya kujiamini wakiwa wanavuka barabara,'' aliongeza. Pendekezo la kutotumia magari lapingwa Kenya Wamiliki wa malori Tanzania walalamikia sheria ya udhibiti wa uzito wa magari ya EAC Ifikikapo mwaka 2021 magari yote ya umeme yanapaswa kuwa na kifaa cha AVAS, si kwa magari mapya pekee. Serikali ilitangaza mipango ya kupiga marufuku magari yanayotumia mafuta ya petroli na Dizeli kuuzwa mwaka 2040.	https://www.bbc.com/swahili/habari-48822021
politics	Kiongozi wa Al-Qaeda auawa katika shambulizi la Marekani - ripoti	"Operesheni ya kukabiliana na ugaidi nchini Afghanistan imemuua kiongozi wa kundi la al- Qaeda, Ayman al-Zawahiri, Rais Joe Biden amethibitisha. Vinasema kwamba aliuawa katika shambulio la ndege isiyo kuwa na rubani lililotekelezwa na CIA katika mji mkuu wa Kabul siku ya Jumapili. Bw Biden alisema Zawahiri ""amechonga mkondo wa mauaji na ghasia dhidi ya raia wa Marekani"". ""Sasa haki imepatikana na kiongozi huyu wa kigaidi hayupo tena,"" aliongeza. Maafisa walisema Zawahiri alikuwa kwenye balkoni ya nyumba  wakati ndege isiyo na rubani ilipomrushia makombora mawili. Wanafamilia wengine walikuwepo, lakini hawakujeruhiwa na ni Zawahiri pekee aliyeuawa, waliongeza. Bw Biden alisema ametoa kibali cha mwisho cha ""mashambulizi ya usahihi"" dhidi ya kiongozi huyo wa al-Qaeda mwenye umri wa miaka 71 baada ya miezi kadhaa ya kupanga. Kuuawa kwake kutaleta kufungwa kwa familia za wahasiriwa wa mashambulio ya 2001, Bw Biden alisema. ""Haijalishi itachukua muda gani, haijalishi utajificha wapi, ikiwa wewe ni tishio kwa watu wetu, Marekani itakupata na kukuondoa,"" alisema Bw Biden na kuongeza kuwa ""hatutawahi kusita kutetea taifa letu na watu wake"". Bw Biden alisema Zawahiri pia alipanga vitendo vingine vya vurugu, ikiwa ni pamoja na shambulio la kujitoa mhanga kwa meli ya kivita ya USS Cole huko Aden mnamo Oktoba 2000 ambayo iliua mabaharia 17 wa Marekani. Chombo cha habari cha CBC News kimesema kwamba vyanzo vitatu vimethibitisha mauaji hayo ya kiongozi huyo wa al-Qaeda. Chombho cha Habari cha New York Times, Washington Post na CNN vimenukuu vyanzo visivyojulikana vikimtambua muathiriwa. Afisa mmoja mkuu amezungumza kuhusu operesheni iliofanikiwa dhidi ya malengo muhimu nchini Afghanistan. Operesheni hiyo ilifanyika wikendi iliopita na hakukuwa na raia waliojeruhiwa, maafisa hao walisema. Wakati huohuo, msemaji wa Taliban aliripoti kwamba shambulizi la ndege ya marekani isio na rubani lilifanyika siku ya Jumapili katika eneo la makaazi ya watu mjini Kabul. Alieleza kuwa ni ukiukaji wa wazi wa kanuni za kimataifa. ""Vitendo kama hivyo ni marudio ya uzoefu uliofeli wa miaka 20 iliyopita na ni kinyume na maslahi ya Marekani, Afghanistan na kanda,"" msemaji huyo aliongeza. Zawahiri, daktari wa upasuaji wa macho ambaye alisaidia kupatikana kwa kundi la wanamgambo wa Kiislam la Egypt Islamic Jihad, alichukua uongozi wa al-Qaeda kufuatia kuuawa na vikosi vya Marekani kwa Bin Laden Mei 2011. Kabla ya hapo, Zawahiri mara nyingi alijulikana kama mtu wa karibu wa Bin Laden na mwanaitikadi mkuu wa al-Qaeda. Anaaminika na baadhi ya wataalam kuwa ""mmoja ya watu waliobuni, kuratibu na kutekeleza  mashambulizi ya Septemba 11, 2001 nchini Marekani. Uchambuzi wa Gordon Corera Mwandishi wa masuala ya Usalama Ayman al-Zawahiri alikuwa kiungo muhimu wa kundi la al-Qaeda. Akiwa daktari wa Misri ambaye alifungwa miaka ya 1980 kwa kujihusisha na wanamgambo wa Kiislamu, aliondoka nchini baada ya kuachiliwa na kujihusisha na vuguvugu la kimataifa la wanajihadi. Hatimaye aliishi Afghanistan na kuungana na tajiri wa Saudia, Osama Bin Laden. Kwa pamoja walitangaza vita dhidi ya Marekani na kuandaa mashambulizi ya Septemba 11, 2001. Ilichukua muongo mmoja kwa Bin Laden kutafutwa na kuuawa na Marekani. Baada ya hapo, Zawahiri alichukua uongozi wa al-Qaeda, lakini akawa mtu wa mbali na wa pembeni, akitoa ujumbe mara kwa mara. Iwapo kifo chake kitathibitishwa, Marekani itatangaza ushindi huo, hasa baada ya kujiondoa katika ghasia za Afghanistan mwaka jana, lakini Zawahiri alishikilia mamlaka kidogo huku makundi mapya na vuguvugu kama vile Dola la Kiislamu likizidi kuwa na ushawishi mkubwa. Kiongozi mpya wa al-Qaeda bila shaka ataibuka, lakini atakuwa na ushawishi mdogo hata kuliko mtangulizi wake. Mauaji yake yaliyoripotiwa huko Kabul pia yanaashiria umuhimu wa kuendelea kwa Afghanistan - kumekuwa na wasiwasi kwamba makundi ya kigaidi yangeweza kupata nafasi zaidi ili kufanya kazi sasa na Taliban waliorejea katika udhibiti na kwamba taifa hilo lilitarajiwa kuwa maficho ya wapiganaji hao. Lakini Marekani imeonyesha bado inaweza kushambulia kutoka mbali, hata ikiwa haipo tena katika ardhi ya nchi hiyo."	https://www.bbc.com/swahili/articles/c885pdpjvl1o
business	Precision Air: Kenya kuiruhusu kampuni ya ndege kutoka Tanzania licha ya mgogoro	"Kenya haitafuta haki za usafiri za kampuni ya ndege yenye makao yake Tanzania Precision Air ambayo itaanza safari zake kuelekea Jijini Nairobi siku ya Alhamisi licha ya mgogoro uliopo ambao umeilazimu Dar es Salaam kusitisha kampuni tatu za ndege kutoka Kenya kuelekea nchini humo kulingana na gazeti la Business Daily. ''Precision Air ina haki za usafiri ambazo hazitaathirika kufuatia mgogoro na Tanzania '' Kenya haitafuta haki za usafiri za kampuni ya ndege yenye makao yake Tanzania Precision Air ambayo itaanza safari zake kuelekea Jijini Nairobi siku ya Alhamisi licha ya mgogoro uliopo ambao umeilazimu Dar es Salaam kusitisha kampuni tatu za ndege kutoka Kenya kuelekea nchini humo, kulingana na gazeti la Business Daily. Gazeti hilo limemnukuu mkurugenzi mkuu wa Mamlaka ya safari za ndege nchini Kenya KCAA Gilbert Kibe akisema kwamba kampuni ya ndege ya Precision ina haki za usafiri ambazo hazitaathirika kufuatia mgogoro uliopo kati ya Kenya na Tanzania. Kampuni ya Kenya Airways ambayo ilikuwa na haki zake za usafiri kuelekea Tanzania mwanzo wa mwezi huu wakati kampuni hiyo ya ndege ilipoendelea na safari zake za kimataifa, imezuiwa na mamlaka ya Tanzania kuingia nchini humo kama hatua ya ili kulipa kisasi baada ya Kenya kutoiorodhesha Dar es Salaam katika orodha ya mataifa yalio salama. ''Kampuni ya ndege ya Precision ina haki zilizopo na ninachofahamu ni kwamba haitazuiwa kutua Kenya'', alisema bwana Kibe akizungmza na gazeti la Business Daily. Bwana Kibe alinukuliwa akisema kwamba anaendelea kufanya majadiliano na wenzake wa Tanzania ili kuondoa masharti yaliowekwa na Tanzania . Tanzania ilizipiga marufuku kampuni tatu za ndege kutoka Kenya kuingia nchini humo kama hatua ya kulipiza kisasi vita vya kibiashara ambavyo vimekuwepo kati ya mataifa hayo kuhusu usimamizi wa mlipuko wa virusi vya corona. Unaweza pia kutazama: Hatua hiyo iliochukuliwa na Tanzania inajiri baada ya Nairobi , kwa mara ya pili mfululizo, kuiweka Tanzania miongoni mwa mataifa ambayo sio salama  na virusi vya corona. Hatua hiyo ina maana kwamba wasafiri kutoka Tanzania wataendelea kukabiliwa na masharti ya lazima ya kuwekwa katika karantini kwa wiki mbili wanapowasili Kenya ili kuzuia maambukizi ya maradhi hayo. Wasafiri kutoka mataifa 130, hatahivyo wako huru kuingia nchini Kenya bila masharti yoyote kufuatia hatua ya pili ambapo serikali iliongeza mataifa mengine 90 katika orodha yake ya mataifa yanayostahili kuingia nchini humo. Hatua hiyo ilikasirisha mamlaka nchini Tanzania ambayo wiki iliopita ilijibu kwa kuzifungia kampuni tatu za ndege ikiwemo, Airkenya Express, Fly540  na Safarilink  Aviation kutosafiri katika maeneo yoyote nchini Tanzania. ""Sababu ya uamuzi wa kufungia kampuni tatu za ndege kutoka Kenya ni mgogoro uliopo kati ya mataifa haya mawili, Mkurugenzi mkuu wa mamlaka ya safari za ndege nchini Tanzania TCAA Hamza Johari  alithibitisha katika mahojiano na gazeti la Business Daily mjini Dar es Salaam. ''Baadhi ya mataifa yanaruhusiwa kuingia Kenya bila masharti kama hayo licha ya kwamba yana viwango vya juu vya maambukizi ya Covid-19'', alisema bwana Johari. Kenya na Tanzania katika kipindi cha miaka minne zimekuwa zikizozana kuhusu visa, kodi na haki ya kuingia katika soka kwa biadha kama vile sukari na maziwa. Hatua hiyo imeathiri biashara kati ya mataifa hayo mawili, na kusabavisha misururu ya mikutano  ikiwemo mkutano wa Arusha kutoka mwezi Novemba 12-16 mwaka uliopita ili kujaribu kuimarisha uhusiano . Afisa mkuu mtendaji wa shirika la ndege la Kenya Airways Allan Kilavuka alisema kwamba njia ya kuelekea Tanzania inasalia kuwa muhimu kutokana na idadi ya wateja inaowaleta Kenya kwa safari nynegine za kimataifa kwa kutumia ndege za kampuni hiyo. Tunatumai kwamba tatizo hili litatatuliwa haraka iwezekanavyo , alisema bwana Kilavuka."	https://www.bbc.com/swahili/habari-53973525
politics	Mke wa mwanaharakati wa Hong Kong aomba msaada mumewe aachiwe huru	Mwezi Agosti, wanaharakati 12 kutoka Hong Kong , walikamatwa na mamlaka za China baharini walipokuwa wakijaribu kutorokea Taiwan. Ni jambo ambalo si la kawaida kutoroka mji ambao umekuwa na mzozo wa kisiasa. Sasa wanashikiliwa bila kushtakiwa nchini China. Mke wa mwanaharakati mmoja amezungumza na BBC akitaka asitambulike akiogopa madhara yanayoweza kutokea.	https://www.bbc.com/swahili/habari-54433686
politics	Lloyd Austin ateuliwa na Joe Biden kuongoza wizara ya ulinzi	"Rais mteule wa Mararekani Joe Biden amemchagua Jenerali mstaafu Lloyd Austin kama waziri wake wa ulinzi, vyombo vya habari vya Marekani vimeripoti. Iwapo ataidhinishwa Austin mwenye umri wa miaka 67-ambaye alistaafu mwaka 2016 atakuwa Mmarekani wa kwanza mweusi kuwahi kuiongoza  Pentagon. Atahitaji idhini maalumu ya bunge kwani  anahitaji kuwa amehudumu miaka saba kati ya cheo cha awali na kuwa mkuu wa jeshi. Bw Biden amekuwa akikabiliwa na miito ikiwa ni pamoja na ile inayotoka katika jamii za Wademoctrat weusi, Waasia na Walatino wakimtaka awateua watu kutoka jamii hizo kuchukua nyadhifa za uwaziri. Afisa wa zamani wa Pentagon  Michèle Flournoy, ambaye angekuwa mwanamke wa kwanza kuchukua wadhifa huo, amekuwa akipigiwa upatu kuwa miongoni mwa watu watakaopewa kazi hiyo-pamoja na Jeh Johnson, mshauri wa zamani wa Pentagon na Waziri wa zamani wa usalama wa ndani. Jenerali Austin  mwenye nyota nne alihudumu chini ya utawala wa Obama,  akiongoza Kituo kikuu cha  Marekani kinachotoa Amri kuu za kijeshi , ambacho wajibu wake ulikuwa ni pamoja ni kutoa miongozo kuhusu Mashariki ya Kati ,Asia ya Kati na sehemu ya Asia Kusini kati ya mwaka 2013 na  2016. Alikuwa mwanajeshi pekee aliyepanga mashambulio dhidi ya kundi la Islamic State katika nchi za Iraq na Syria. Kabla ya hapo alikuwa naibu mkuu wa majeshi wa jeshi na Jenerali wa mwisho wa vikosi vya majeshi ya Marekani nchini. Katika miaka hii alifanya kazi kwa karibu na Bw Biden, ambaye alikuwa ni Makamu wa rais katika utawala wa Obama. Jenerali Austin ana sifa ya uongozi bora na kwa kuepuka macho ya umma, kutoa mahojiano kidogo kwa waandishi wa habari na kuchagua kukutoongea wazi kuhusu harakati za kijeshi. Jenerali Austin wakati mmoja aliangaliwa kama mgombea ambaye hakufikiriwa kwanza lakini katika siku za hivi karibuni aliibuka kama mgombea wa kwanza na chaguo salama. Lakini uteuzi wake unaweza kuibua ukosoaji kutoka kwa makundi yanayotaka mabadiliko kuhusiana na wadhifa wa Jenerali Austin katika miaka ya hivi karibuni kama mjumbe wa bodi ya wakurugenzi wa ulinzi  Raytheon na wadhifa kutoka kwa wabunge katika Congress ambao wanataka Pentagon iongozwe na raia. Idhini inayohitajika ya bunge la Congress iliwahi kutolewa mara mbili tu, hivi karibuni ikitolewa kwa James Mattis, Jenerali wa vikosi vya wanamaji ambaye alihudumu kama Waziri wa kwanza wa Ulinzi wa Donald Trump. Bw Biden na Jenerali Austin bado hajatoa kauli yoyote kuhusiana na uteuzi wake. Rais mteule alimpatia wadhifa huo na Jenerali  Austin alikubali katika ujumbe alioutuma Jumapili, zimesema ripoti. Taarifa ya uteuzi umetokea kabla ya mkutano baina ya Bw Biden, Makamu wa rais-mteule Kamala Harris na makundi ya haki za kiraia Jumanne. Rev Al Sharpton, mwanaharakati wa haki za kiraia, alisema kuwa uamuazi huo ni  ""hatua kuelekea njia inayofaa lakini bado haujafika mwisho wa safari"". Uamuzi huo unakuja wiki mbili baada ya Bw Biden kuwatangaza wajumbe wengine wa ngazi ya juu wa timu yake ya usalama wa taifa. Bw Biden alimshinda rais Mrepublican Trump katika uchaguzi wa tarehe 3 Novemba. Rais amendelea kukataa kukubali matokeo katika uchaguzi, akidai , bila ushahidi , kuwa kulikuwa na wizi mkubwa wa kura."	https://www.bbc.com/swahili/habari-55229790
religion	Tanzania: Utamaduni wa Kisukuma unaounganisha Ukristo na tamaduni asili	Tamasha la utamaduni wa kisukuma Bulabo ambalo hufanyika kila mwaka nchini Tanzania huleta pamoja shughuli za utamaduni na zile za kikristo Tamasha hili ambalo huvutia mamia ya watu kila mwaka hutanguliwa na maandamano ya ekaristi takatifu kabla ya shughuli za kitamaduni kufanyika Mzee Fumbuki Lubasa ambaye ni msaidizi wa Chifu  Edward Makwaiya wa Busiya anasema Tamasha hilo bado lina umuhimu mkubwa Eagan Salla akiwa mkoani mwanza alituandalia taarifa ifuatayo	https://www.bbc.com/swahili/habari-58551208
politics	Je hizi ndizo siasa wanazozitaka Tanzania?	"Rais Samia Suluhu Hassan, ametimiza mwaka mmoja madarakani, baada ya kuwa mwanamke wa kwanza katika historia ya taifa hilo kushika nafasi hiyo ya juu kabisa ya uongozi akimrithi John Magufuli, aliyefariki dunia mwezi Machi mwaka 2021. Tangu aingine madarakani mwezi Machi 2021 kumekuwa na mabadiliko kadhaa ya kimtazamo yanayoanza kuonekana kuhusu siasa, vyama vya siasa, wanasiasa na demokrasia kwa ujumla ya nchi hiyo. Kakutana na wanasiasa wa upinzani, karuhusu maoni ya kuboresha kanuni za mikutano ya hadhara ya vyama vya siasa, uhuru kiasi wa habari, uhuru kiasi wa kukosoa na mengine kwenye uga wa siasa na demokrasia ya nchi hiyo. Kwa muelekeo huo huo alipozungumza na BBC katika mahojiano maalumu yaliyorushwa leo, ameyagusia pia mambo kadhaa yanayoashiria uelekeo tofauti wa kisiasa na demokrasia nchini humo. Lakini Je, huu ndio muelekeo na siasa wanayoitaka watanzania? Maelezo afuatayo yatakupeleka kwenye hoja zilizopo juu ya swali hili. Alichoiambia BBC Rais Samia na alichokifanya katika mwaka mmoja uliopita . Akizungumza na BBC Rais Samia amesisitiza kwa mara nyingine kwamba yeye na mtangulizi wake Magufuli ""walikuwa kitu kimoja'' akibainisha kwamba tangu aingie madarakani amekuwa akifuata nyayo za mtangulizi wake huyo. ""nilisema katika majukwaa tofauti, kwamba mimi na Magufuli ni kitu kimoja, kwa sababu wote tumetokana na CCM, wote tulifanya kazi miaka mitano, tulipanga wote mipango"", alisema Samia katika mahojiano maalumu na BBC kuhusu mwaka wake mmoja madarakani na Kuongeza ""lakini nikasema nitaendeleza mema yaliyopita na kuleta mema mapya na kwa hiyo watu watarajie mabadiliko'. Pengine kauli hii inathibitishwa na aliyoyafanya katika kipindi cha mwaka mmoja uliopita kwenye eneo la siasa na demokrasia. Katika kipindi hicho Rais Samia amezungumza mara kadhaa nia yake ya kukutana na wapinzani, licha ya kuchukua muda mrefu kukutana na baadhi yao hasa kutoka chama kikuu cha Upinzani, CHADEMA, lakini amefanya hivyo. Amekutana nchini Ubelgiji na Mgombea urais wa CHADEMA katika uchaguzi uliopita wa 2020, Tundu Lissu ambaye pia makamu mwenyekiti kabla ya juma lililopita kukutana na mwenyekiti wa CHADEMA, Freeman Mbowe, aliyekuwa gerezani kwa karibu miezi nane, akituhumiwa kwa makosa ya ugaidi. Mwendesha mashitaka wa kesi ya Mbowe aliiondoa kesi hiyo kwa kuieleza Mahakama hana nia ya kuendelea nayo, na mara baada ya kuachiwa akakutana na Rais Samia Ikulu Dar es Salaam. Amemteua mgombea urais wa upinzani katika uchaguzi mkuu uliopita, naibu katibu mkuu wa chama cha ADC, Queen Sendiga kuwa mkuu wa mkoa wa Iringa, moja ya mikoa inayosifika kwa uzalishaji wa chakula Tanzania. Hivi karibuni yeye na Rais wa Zanzibar walishiriki mkutano wa wadau wa siasa unaoangalia hali ya demokrasia ya vyama vingi nchini humo, licha ya awali mkutano huo kususiwa na baadhi ya vyama kikiwemo CHADEMA. Akaunda Kikosi kazi cha kuratibu maoni ya wadau wa demokrasia ya vyama vingi vya siasa, chini ya uenyekiti wa Profesa Rwekaza Mukandala.  Kama haitoshi juma lililopita alimuagiza Waziri wa nchi Ofisi ya Waziri Mkuu Sera, Uratibu na Bunge kuandaa kanuni zitakazoelekeza jinsi ya kufanya mikutano ya hadhara ya vyama vya siasa. Hata hivyo John Heche, mbunge wa zamani wa bunge la Tanzania, na mjumbe wa kamati kuu ya CHADEMA, kupitia mtandao wake wa twitter leo ameonyesha wasiwasi wake, hasa baada ya Baraza la vyama vya siasa Tanzania kueleza kuridhia kwa kauli moja vyama vya siasa vyenye usajili wa kudumu kuwasilisha mapendekezo ya kuboresha kanuni za mikutano ya hadhara ya vyama vya siasa. Hisia tofauti zimeendelea kutawala, kuhusu hatua, kauli na mienendo ya Rais Samia kuhusu siasa na demomkrasia ya vyama vingi nchini Tanzania, hasa baada ya kuieleza BBC kuhusu mabadiliko na hatua alizoanza kuchukua. 'nimemsikiliza mama (Samia) BBC leo na nimemfuatilia toka ameingia madarakani, ukweli kuna utofauti mkubwa na mtangulizi wake kwenye siasa, hatujafika kuwa kama wenzetu Kenya, lakini muelekeo unatoa picha ya siasa tunazotaka"", anasema Innocent Mushi wa Moshi. Kwa hatua kadhaa anazochukua kama zilivyotajwa awali, Raia anaonyesha dhamira na nia yake kwenye eneo hili la siasa na demokrasia Tanzania. ""Kuna dalili nzuri. Rais Samia amejipambanua kuwa tofauti na Mtangulizi wake Rais Magufuli. Hatua yake ya kukutana na viongozi wa Vyama vya Siasa na kauli zake za kuwa tayari kufungua ukurasa wa kisiasa zinatia moyo. Muhimu ni kwamba ni lazima tuguse kiini cha tatizo ambacho ni Katiba mbovu tuliyonayo', Ado Shaibu, katibu mkuu wa chama cha ACT-Wazalendo  ameiambia BBC. Muda mfupi baada ya kuingia madarakani kupitia uchaguzi mkuu wa mwaka 2015, mikutano ya hadhara ya vyama vya siasa Tanzania ilipigwa marufuku akitaka watu 'kuchapa' kazi kwanza. Marufuku hiyo iliendelea kwa zaidi ya miaka 6 mpaka awamu hii. Uchaguzi wa serikali za mitaa wa mwaka 2019 na chaguzi ndogo katika majimbo na kata kati ya mwaka 2015 mpaka 2020 na uchaguzi mkuu wa mwaka 2020 ulilalamikiwa kuwa na mapungufu na udanganyifu mkubwa. Licha ya utata wake, Tume ya taifa ya Uchaguzi ya Tanzania ilieleza mara kadhaa kwamba chaguzi zote zilikuwa zilizofanyika zilikuwa huru na haki kwa mujibu wa sheria. Mikutano ya ndani pia ya vyama vya upinzani ilikutana na 'misukosuko' ya kunyimwa vibali kwa kile jeshi la Polisi kusema mingine ina viashiria va uvunjifu wa Amani kutokana na uchunguzi wao wa kiintelijensia. Kama ataruhusu mikutano ya hadhara, ataruhusu katiba mpya, vyombo va habari na watu wakawa huru kusema na kueleza, tukakosoana kwa staha kama wakenya tunavyowasikia na uchaguzi wao, basi siasa zitakuwa nzuri, na zitavutia hata sie wanawake kushiriki kwa wingi', alisema Rosemary Macha, binti  mwenye ndoto ya kuwa mbunge. Akizungumza na waandishi wa habari mchana wa leo, Mwenyekiti wa CHADEMA, Mbowe amewataka wafuasi wa chama hicho kusamehe yaliyotokea nyuma kwneye harakati za siasa na demokrasia. ""tumeumizwa sana, nawaomba wanachedema wenzangu, tusamehe, lakini katika kusamehe kwetu tusitoke nje ya ajenda yetu (katiba mpya), tuzungumze kutafuta suluhu, milango iliyofunguliwa tutaingia tujadili, lakini tunapoona kinachojadiliwa ni tofauti na tunachokiamini tutatoka, na tutatoka kwa haraka na tutauamia umma wa watanzania na dunia', alisema Mbowe. Beatrice Kimaro, mchambuzi wa siasa Tanzania, anasema kauli za Rais Samia katika mahojiano na BBC na kauli kama hii ya Mbowe ni dalili nzuri ya namna siasa za Tanzania zinavyopaswa kujielekeza, kwenye kuaminiana, kusikilizana, kuambiana ukweli, na kwenye makosa kusameheana', Katibu mkuu wa ACT Wazalendo, Shaibu aliunga mkono uelekeo wa siasa za mazungumzo na maridhiano kuliko uhasama. ""ACT Wazalendo tunaamini katika siasa za kushindana kwa hoja badala ya uhasama. Tulikotoka tulianza kubaguana kiitikadi. Ni lazima tuchore mstari na kufungua ukurasa Mpya wa Siasa za kistaarabu', alisema Shaibu. Katika mwaka mmoja uliopita Rais Samia, ambaye ni mwenyekiti wa chama tawala, CCM, amekuwa kiongozi aliyejinasibu kutaka kurejesha imani kwenye siasa na demokrasia ya taifa hilo, ambayo ilikutana na 'dhoruba' katika utawala wa awamu ya tano chini ya Magufuli. ""Rais ameonyesha nia njema, Rais amesimama mbele ya kamera na amesema tutakutana mbele ya haki, ni kauli kubwa kutolewa na kiongozi wa nchi', alisema Mbowe. Pamoja na hayo, Kauli za Rais na mitazamo ya baadhi ya watu waliotoa maoni yao wakiwemo wanasiasa, na wananchi wa kawaida yapo matumaini ya baadaye ya uwepo wa siasa na demokrasia yenye matumaini, swali kubwa la kuangaziwa ni je siasa na demokrasia wanayoitaka watanzania itafikiwa lini na kwa haraka kiasi gani?"	https://www.bbc.com/swahili/60804310
religion	Baphomet: Sanamu ya shetani inayozua utata Marekani	"Binadamu tangu zama za kale amekuwa akijenga, kuchonga na kuweka sanamu za aina nyingi kwa sababu mbalimbali. Baadhi hutumiwa kuwaenzi watu maarufu na kuwakumbuka, na nyingine huabudiwa kama miungu. Kwa muda mrefu hata hivyo, imekuwa ni nadra kuona sanamua ambayo moja kwa moja inahusishwa na shetani au ibilisi. Lakini ukifika Marekani, mambo ni tofauti. Kuna sanamu moja kubwa ya shaba ambayo inahusishwa na ushetani. Ni sanamu ya, Baphomet ni kiumbe mwenye kichwa kinachofanana na cha mbuzi lakini ameongezwa maungo ya ajabu. Ni kiumbe huntha mwenye mabawa, na kwenye sanamu hiyo inayotumiwa kwa sasa huoneshwa akiwa na watoto wawili wanaotabasamu. Sanamu inayotumiwa kwa sasa ina urefu wa karibu futi 9, na iligharimu $100,000 (£64,000) kuitengeneza. Sanamu hii imekuwa ikitumiwa kuwapiga vita wale walio na imani za Kikristo na imani nyingine zenye kumcha Mungu mmoja. Ni sanamu hii ambayo imekuwa ikitumiwa kuendesha vita dhidi ya kuwekwa kwa sanamu za Kikristo na dini nyingine katika majengo maarufu, bustani na maeneo ya umma nchini Marekani. Agosti 17, sanamu hiyo ya kiumbe anayefahamika kama Baphomet ilipelekwa katika jimbo la Arkansas anakotoka rais wa zamani wa Marekani Bill Clinton. Wanaotumia sanamu hiyo ni watu wa kundi linalofahamika kama Satanic Temple (Hekalu la Shetani) ambalo ni kundi la 'kidini' na kisiasa ambalo hupinga kuingizwa kwa dini katika masuala ya serikali. Kundi hilo liliandaa maandamano ya watu 150 waliyojumuisha waabudu shetani, watu wasioamini Mungu yupo na Wakristo pia. Maandamano hayo yalifanyika nje ya jengo lililo makao makuu ya jimbo la Arkansas katika mji wa Little Rock. Walikuwa wamekerwa na hatua ya kuweka sanamu ya Mnara wa Amri Kumi za Mungu katika uwanja wa makao makuu hayo. Satanic Temple walisema sanamu hiyo inakiuka Sheria ya Kwanza ya Marekebisho ya Katiba nchini Marekani ambayo huzungumzia uhuru na haki za kidini. ""Ikiwa utakubalia kuwepo kwa sanamu ya dini moja basi kunafaa kuwa na uhuru kwa wengine kuweka sanamu za kidini, na ukizuia basi kusiwe na sanamu yoyote ile,"" mwanzilishi mwenza wa tawi la Satanic Temple katika jimb la Arkansas Ivy Forrester alinukuliwa na wanahabari siku hiyo ya maandamano. Ndoto yao ni kuwa na sanamu ya kudumu, lakini siku hiyo hawakuruhusiwa na sheria kuiweka kwa muda mrefu. Kuna sheria ya Arkansas ya mwaka 2017 inayohitaji sanamu ya kuwekwa maeneo ya serikali iwe na udhamini wa mbunge ambaye atawasilisha mswada iidhinishwe kupitia bunge. Sanamu hiyo ya Mnara wa Amri Kumi za Mungu ilidhaminiwa na mwanasiasa wa Republican, Seneta Jason Rapert. Hata hivyo, chini ya saa 24 baada ya kuwekwa, mwanamume mmoja alivurumisha gari na kuugonga mnara huo na kuubomoa. Maandamano ya Satanic Temple Arkansas yalisababisha kuandaliwa kwa maandamano mengine ya kuwapinga yaliyoandaliwa na makundi ya Kikristo na wanachama wa Republican. Wakristo walikuwa wamebeba karatasi zilizokuwa na ujumbe kutoka kwa Biblia. Satanic Temple waliwasilisha ombi la kushirikishwa kwenye kesi ya kupinga mnara huo wa Amri Kumi za Mungu iliyowasilishwa na shirika la haki za kiraia la American Civil Liberties Union, lakini kundi hilo limewasilisha ombi kutaka wasishirikishwe kwenye kesi hiyo. Sanamu hiyo ya Baphomet ilizinduliwa mara ya kwanza katika mji wa Detroit, Michigan. Mipango ya kuuweka nje ya makao makuu ya jimbo la Oklahoma ambapo kulikuwa kumewekwa mnara mwingine wa Amri Kumi za Mungu mwaka 2015. Mnara huo ulizinduliwa 25 Julai mwaka huo, ambapo kupitia taarifa, Satanic temple walisema: ""Tulichagua Baphomet kwa sababu ni kiumbe ambaye huhusishwa na Shetani na maana inayohusishwa naye inafaa sana akiwekwa kando na sanamu inayowakilisha dini nyingine."" Sherehe ya kuuzindua ilikuwa ya faragha, na ukumbi uliotumiwa uliwekwa siri kubwa kwani Wakristo walikuwa wameandamana awali kuipinga mjini. Picha zilizopakiwa kwenye Facebook zilionyesha uzinduzi wake ulifanyika karibu na Mto wa Detroit. Kabla ya uzinduzi huo kufanyika, waumini takriban 200 walihudhuria ibada ya misa katika kanisa la St. Joseph mjini humo kupinga sanamu hiyo. Wengine 50 walifanya maombi mjini katika eneo ambalo awali Satanic Temple walikuwa wamepanga kuuzindulia mnara huo hapo. Mwanamume yule yule aliyeuharibu mnara wa Arkansas anadaiwa kufanya vivyo hivyo na kuubomoa mnara mwingine kama huo wa Amri Kumi za Mungu nje ya makao makuu ya jimbo la Oklahoma. Satanic Temple walisitisha juhudi zao za kutaka kuweka sanamu ya Baphomet huko baada ya Mahakama ya Juu ya Oklahoma kuamua kwamba Sanamu ya Mnara wa Amri Kumi za Mungu ilikuwa imewekwa kinyume cha sheria, hivyo wakawa wameshinda vita bila kupigana. Mahakama ilisema ni kinyume cha sheria kutumia mali ya umma kwa manufaa ya dini yoyote ile. Jina hili asili yake ni enzi ya kukomesha uasi katika Kanisa Katoliki katika miaka ya 1100, kwa Kiingereza  Inquisition, na kuteswa kwa wapiganaji wa kidini kwa jina Knights Templar waliokuwa wanateswa ili wafichue siri zao na wakubali kuifuata dini kwa mujibu wa viongozi wa kanisa wa wakati huo. Kwa mujibu wa waandishi wa enzi za vita vya kidini maarufu kama Crusade, wapiganaji hao walikiri kumuabudu miungo wa wapagani kwa jina Baphometh. Baadhi ya wasomi hata hivyo huamini kwamba ""Baphometh"" ni upotoshaji wa jina ""Mahomet"" - ambalo hutumiwa kumrejelea Nabii Muhammad, jambo linalozua utata zaidi. Lakini kadiri miaka ilivyosonga na mafumbo na siri kuwahusu tata na Knights Templar kuzidi, ndivyo ufafanuzi wa neno hilo na maana yake ulivyozidi kutofautiana. Moja ya ufasiri wa neno hilo unapatikana katika kitabu cha Da Vinci Code chake Dan Brown ambapo, neno Baphomet limefafanuliwa na kutafsiriwa kama ""Sophia"" au busara. Picha maarufu zaidi ya Baphomet ilichorwa na mwanamizungu wa Ufaransa Eliphas Levi mwaka 1856 katika kitabu chake cha Transcendental Magic: Its Doctrine and Ritual. Alichora kiumbe huntha mwenye mabawa na mwenye pembe na mwenge ulio katikati ya pembe hizo kichwani. Kuna mchoro pia wa pembe nane kwenye paji la uso. Mikononi kumeandikwa maneno ya Kilatino SOLVE (tenganishwa) na COAGULA (fungamanisha) - ambazo ni nguvu za kuunganisha na kutenganisha ambazo zilitwaliwa kutoka kwa Mungu. Mchoro wa Levi ulihamasisha zaidi sanamu inayotumiwa na Satanic Temple. Ni jinsia mbili kwa pamoja, nusu mnyama na nusu binadamu. Sanamu hiyo ina vidole viwili vilivyoelekezwa juu mkono wa kulia na viwili vinavyoelekezwa  chini mkono wa kushoto, maana yake ""kama ilivyo juu, na chini iwe pia"". Maneno hayo na ishara hiyo ya vidole ni maarufu miongoni mwa wenye kuamini katika mizungu na mafumbo. Chanzo chake ni kazi za kale za msomi Hermes Trismegistus, ambaye vitabu vyake vilikuwa maarufu sana enzi ya Kipindi mwamko-sanaa na mageuzi ya kidini, maarufu kama Renaissance and Reformation barani Ulaya. Maneno hayo pia hutumiwa kuhusiana na sayansi, vitu vyote na Mungu, lakini Levi aliandika kwamba kwa kutumia ishara hiyo, Baphomet wake alikuwa anaashiria kuwiana sawa kwa fadhila na haki. Lucien Greaves, msemaji wa Satanic Temple anasema lengo lao ni kwamba watoto watatazama kazi hiyo ya sanaa kama salama, isiyofaa kuzua wasiwasi wowote. ""Sura ya mbuzi huyo haioneshi chochote. Si ya kishetani wala ya kutisha - kama wanavyodai baadhi ya watu - ukiitazama bila kuongozwa na mzigo wa utamaduni."" Lakini watoto hawafai kumuoogopa Shetani? ""Sifikiri watoto wanaokutana na sanamu hii bila kutiwa hofu na propaganda wanaweza kuona chochote cha kuwatia wasiwasi,"" anasema Greaves. ""Lakini si kwamba tunapinga kuwaingiza watoto kwenye mitazamo ya kidini. Mara nyingi watoto hulazimishwa kuingia kwenye dini. Hilo ni jambo hatutaki kulifanya kamwe."" Kwenye tumbo la Baphomet kuna ishara ya kale ya Kigiriki ya nyoka wawili walio kwenye fimbo - fimbo ambayo ilibebwa na Hermes na maafisa wa kueneza matangazo au kutoa matangazo rasmi waliotumiwa kutoa matamko rasmi. Ishara hiyo kwenye sanamu hiyo inaashiria biashara, mashauriano na kutendeana, na iliingizwa kwenye Baphomet na Levi. ""Kwetu ni  ishara ya maridhiano ya vitu viwili tofauti - kwa mfano kuwa na sanamu ya Kishetani karibu na sanamu ya Kikristo,"" anasema Greaves. ""Tunafikiri ni ujumbe wenyenguvu sana kuwa na sanamu hii ikiwa karibu na sanamu ya Amri Kumi za Mungu. Unaweza kuwa na mambo mawili tofauti kwa pamoja bila mzozo."" Baphomet wa Levi alikuwa huntha mwenye maziwa, lakini ""tuliyaondoa maziwa hayo"" anasema Greaves. Anasema hakutana wajipate kwenye mdahalo kuhusu jinsia ya kiumbe huyo wao jambo ambalo lingewafanya watu kupoteza maana halisi. Badala yake anasema watoto wawili, mvulana na msichana, ndio wanaowakilisha jinsia. Kwenye paji la uso la Baphomet na kwenye kiti cha enzi alichokikalia kuna mchoro wa nyota ya pembe tano, ishara ambayo mara nyingi hutambuliwa kama ishara ya shetani. Mara nyingi huonekana ikiwa imepinduliwa. Msalaba wa Peter pia hupinduliwa. Greaves anasema lengo lao ni kuwafanya watu wabadilishe mtazamo wao na kuacha kuongozwa na waliyofunzwa na utamaduni wao. Waangazie mambo kwa kuzingatia ushahidi uliopo. Anasema mtazamo huo huwazuia watu kuchukua msimamo huru kuhusu masuala kama vile ndoa za wapenzi wa jinsia moja na haki za kutoa mimba pamoja na huduma nyingine za uzazi wa mpango. ""Mwenge wa maarifa ndio kama upembe wa kati - na inatukuza juhudi za kutafuta elimu na maarifa. Tunathamini hilo sana,"" anasema Greaves. Levi mwenyewe aliandika kwamba mwenge wa maarifa uolikuwa unawaka katikati ya pembe za Baphomet ni mwanga wa kusawazisha vitu vyote. Ni taswira ya roho iliyo juu ya vitu vyote vinavyoonekana, kama zilivyo ndimi za moto, ingawa bado imeunganishwa na vitu hivyo, mfano moto unavyoendelea kung'aa juu ya mafuta au kijiti. Kulikuwa na mpango wa kuongeza maandiko kwenye mchoro wa nyota ya pembe tano ya moja ya nguzo saba kuu za Satanic Temple: ""moyo wa huruma, busara na haki unafaa daima kuongoza zaidi ya neno lililoandikwa au kutamkwa."" Nyuma ya sanamu hiyo, kutakuwa na nukuu kutoka kwa kitabu cha Cain chake Lord Byron unaosema: ""Kisha, nani alikuwa Ibilisi? Yule hangekuruhusu wewe uishi milele, au yule ambaye angelikuumba uishi milele, katika raha na nguvu za elimu na maarifa?"" Kwa mujibu wa tovuti yao Satanic Temple wanaamini kwamba ""kimsingi watu kuteseka au kuumia ni vibaya, na chochote kile kinachopunguza madhilana mateso ni kizuri."" Hawaamini katika kutenda mabaya. Wanasema: ""Huwa tunakumabtia kukufuru kama njia halali ya kujieleza na kuonyesha uhuru wa mtu binafsi dhidi ya imani za kitamaduni zisizo na tija."" ""Msimamo wa Satanic Temple ni kwamba dini inaweza, na inafaa kutenganishwa na ushirikina. Hivyo basi, huwa hawaendelezi imani katika Shetani binafsi. ""Kukumbatia jina la Shetani ni kukumbatia mtazamo wa kutumia fikira na kujindoa kutoka kwa mfumo wa kuamini katika nguvu za kipekee za kutoka nje ya dunia na utamaduni uliopitwa na wakati wenye msingi wake katika ushirikina."""	https://www.bbc.com/swahili/habari-45327404
technology	Je, unauamini mtandao wa Facebook kuweka deta yako salama?	Mwandishi wa vitabu Stephen King amejiondoa kwenye mtandao wa Facebook, huku akisema alikuwa amechoka na wingu la taarifa za uongo kwenye vitambulisho vya kisiasa na kwamba hana uhakika kuwa  mitandao ya kijamii imewahakikishia watumaiji wake usiri. Je, unaamini kuwa deta yako ya siri iko salama katika mitandao ya kijamii? Wasiliana nasi kwenye ukurasa wa Facebook, BBCSwahili	https://www.bbc.com/swahili/gnb-51384774
technology	Kifo cha wapiga Selfie India: Watu wanne wamekufa maji katika bwawa moja jimbo la Tamil Nadu	Wanandoa wawili wapya na watu wengine watatu wa familia yake walikufa maji katika bwawa moja la maji baada ya kujaribu kupiga picha ya selfie, kulingana na maafisa wa polisi kutoka jimbo la kusini mwa India la Tamil Nadu. Waliokufa ni miongoni mwa watu sita walioshikana mikono na kusimama katika kina cha maji marefu  karibu na bwawa la Pambar kabla ya mmoja wao kuteleza, na kujaribu kumuokoa mwengine. Mume wa mwanamke huyo aliweza kumuokoa dadake lakini wengine wakafa maji. India ina idadi kubwa ya watu wanaofariki kutoka na vifo vya selfie. India iliripoti vifo vya watu 259 kati ya 2011 na 2017 kulingana na utafiti uliofanywa na shirika la maabara ya tiba nchini Marekani. Inafuatiwa na Urusi, Marekani na Pakistan Katika jimbo la Tamil Nadu siku ya Jumapili . Wanandoa hao wachanga , kutoka eneo la Bargur katika eneo la Krishnagiri, walikuwa wakiwatembelea watu wa familia yao katika eneo la  Uthangarai pamoja na dadake bwana harusi , kulingana na gazeti la Hindu. Watatu hao waliingia katika maji hayo pamoja  na vijana watatu wa familia moja , kabla ya mmoja wao mvulana mwenye umri wa miaka 14 kuteleza na kuwashika dada zake wawili  mmoja wao akiwa na miaka 18 na mwengine wa miaka 19, pamoja na wanandoa hao wawili na dadake bwana harusi Dada huyo alivutwa na nduguye lakini wengine wanne wakapotea ndani ya maji. Maafisa wa polisi wanasema kwamba miili yao baadaye ilipatikana na uchunguzi kufanywa. Ni kisa cha hivi karibuni miongoni mwa msururu wa vile vya kupiga selfie nchini India. Wataalam walionya kwamba watu wanafanya hatari ili kuwafurahisha watu wa familia zao katika mitandao ya kijamii. Katika jimbo la Haryana mnamo mwezi Mei , vijana watatu waliokuwa wakipiga picha za selfie katika reli waliruka kutoka katika njia ya barabara hiyo ya treni walipoona gari hilo likikaribia walikokuwa, kabla ya kuuawa na treni nyengie iliokuwa inajiri kutoka upande mwengine wa reli. Mwaka 2017, Jimbo la India la Karnataka lilizindua kampeni ya kuwaonya watu kwamba selfie zinaweza kuua baada ya kifo cha wanafunzi wanne. Mwaka huohuo, mtu mmoja alifariki katika eneo la Odisha wakati ndovu ambaye aliuwa akipiga selfie naye alimkamata na kumpiga na chini.	https://www.bbc.com/swahili/habari-49969251
sports	Manchester United: Solskjaer hafukuziki Old Trafford?	Kipigo cha aibu cha mabao 5-0 ilichopata Manchester United kutoka Liverpool katika uwanja wa Old Trafford kumeleta maneno na shutuma dhidi ya kocha wa timu hiyo, Ole Gunnar Solskjaer. Mashabiki wengi wanaamini kwamba Mnorway huyo anapaswa kufungashiwa virago haraka baada ya kipigo kibaya zaidi cha nyumbani kutoka kwa wapinzani wao hao, ikiipiku kipigo walichowahi kukipata cha mabao 7-1 huko Liverpool mwaka 1895, wakati huo klabu hiyo inaitwa Newton Heath. Wachezaji wengi wa zamani wa timu hiyo, wengine wamewahi kucheza na Solskjaer waasema muda umefika wa kocha huyo kuondoka. Inavyoonekana sasa, kama atapewa muda wa kuendelea kukibeba kikosi hicho katika michezo kadhaa ijayo. Lakini hilo halimpi tiketi ya kujiona yuko salama kwneye kiti hicho. David Moyes na Jose Mourinho wwalifukuzwa baada ya vipigo walivyowahi kupata Jumapili wakiiongoza Manchester United. Moyes yeye baada ya kipigo cha ugenini cha mabao 2-0 kutoka kwa Everton, kipigo kilichomaanisha timu hiyo haitamaliza katika nafasi nne za juu, alitimuliwa. Kwa upande wa Mourinho, kipigo kibaya cha 3-1 dhidi ya Liverpool kilimaanisha kwamba ilikuwa mechi yake ya mwisho kukinoa kisosi cha Manchester. Wote walitimuliwa baada ya Jumanne. Mabosi wa United kwa miezi kadhaa wamekuwa wakisema Solskjaer anaipeleka klabu hiyo kwneye njia sahihi. Msimu uiopita kocha huyo alisaini mkataba mpya wa miaka 3, Msaidizi wake, Mike Phelan, alipewa mkataba mapema mwezi huu na mazungumzo yanaendelea kuwaongezea mkataba makocha wengine wa bechi lake, Michael Carrick na Kieran McKenna. Hata kama atasalia kwenye kiti hicho sasa, je atapona katika michezo ijayo ambayo ni migumu? Katika michezo mine ijayo Manchester watacheza ugenini wiki ijayo dhidi ya Tottenham, baadae Manchester City, watakutana na Chelsea na Watford. Kama amepata alama moja katika michezo minne iliyopita, ni ngumu kuvumilika akipoteza alama zingine dhidhi ya vigogo hao. Pengine anaweza kupata alama dhidi ya Watford, lakini ni mtihani mgumu kupata ushindi dhidi ya Spurs, City na Chelsea. Man kwa sasa iko nafasi ya 7 ikiwa na alama 14. Mtendaji mkuu wa timu hiyo, Ed Woodward anazungumza na familia ya Glazer wanaomiliki timu hiyo karibu kila siku. Mkurgenzi mkuu Richard Arnold, anatarajiwa kurithi mikoba ya Woodward atakapoondoka mwishoni mwa mwaka huu, pia amekuwa kwenye mawasiliao ya mara kwa mara na wamiliki. Hilo linaongeza wasiwasi wa nafasi ya Ole. BBC inafahamu kwamba idadi ya wachezaji waliopoteza imani na Solskjaer inazidi kuongezeka. Hawaamini mbinu zake na wanadhani uwezo wake ni mdogo ukilinganisha na makocha wengine wa klabu kubwa kama Pep Guardiola, Jurgen Klopp na Thomas Tuchel. Hii inaonekana kama vile wachezaji wanataka kukwepa wajibu wao na kumsukumia mzigo Ole. Hata hivyo wachezaji wa zamani pia wamekosoa mbinu za Solskjaer na kushutumu namna timu yake ilivyocheza dhidi ya Liverpool. Baada ya ushindi dhidi ya Atalanta Jumatano walipokuwa nyuma kwa mabao 2-0 mpaka kipindi cha kwanza kinaalizaka- kiungo wa zamani wa United Paul Scholes alisema alihofia nini kitatokea dhidi ya Liverpool kama watachezaji walivyokuwa wanacheza. Bahati mbaya kwao, wakachezaji hivyo hivyo wakiwa na kikosi kile kile dhidi ya Liverpool na kufungwa kwa aibu. Uamuzi wa kumtimu ni rahisi kuliko kupata mbadala wake. Wengi wanasema uamuzi wa Manchester United wa kuendelea kumpa muda kidogo kama itathibitishwa hivyo, umeangalia ugumu wa kumpata mrithi wake. Lakini uamuzi mwingine rahisi na kumbakiza Solskjaer aendelee na majukumu yake, kitu ambacho kinapingwa na mashabiki wengi waliochoshwa nae. Hata wakati huo, mashabiki hawakufurahishwa na mwenendo wa makocha wake, lakini United waliendelea kuwa nao, mfano Moyes, Louis van Gaal  na Mourinho waliendelea kukalia viti vyao kwa muda mrefu licha ya makelele ya kutimuiwa haraka kutoka kwa mashabiki. Vinasaba vya Manchester vinampa nafasi mpaka leo Ole kusalia pale, akiwa mmoja wa wachezjai walioleta mafanikio kwenye klabu hiyo, akionekana ni mwenzao, mwenye damu ya timu hiyo na mshabiki mkubwa. Lakini mashabiki wanataza furaha ya sasa wakiona ni wakati wa kocha mpya kurithi mikoba yake. Majina mawili makubwa yanayotajwa sasa ni kocha wa zamani wa Chelsea Antonio Conte na meneja wa zamani wa Real Madrid Zinedine Zidane. Conte anaonekana kama hana nafasi kutokana na kwenda tofauti na mtazamo wa viongozi wa juu wa United., lakii mafanikio yake ya msimu uliopita yaliyoipa Inter Milan taji la ligi kuu ya Italia 'Seria A, yanamfanya kuwa kwneye nafasi ya kufikiriwa. Zidane alishinda makombe mengi Real Madrid, licha ya wasiwasi wa kukaa kwenye mechi kufundisha, igawa makocha kama Klopp na Guardiola wamekuwa wakimsifu kwa uwezo wake wa kuboresha viwanngo vya wachezaji. Mfaransa huyo hana timu toka aondoke Madrid mwezi Mei. Hana uzoefu w aligi kuu Uingereza na hazungumzi Kiingereza hilo linaleta ukakasi wa kupewa nafasi - ingawa yuko kocha wa Leeds Marcelo Bielsa  ambaye ameonyesha lugha sio tatizo . Ukiacha makocha hao, yuko kocha wa Ajax Eric ten Hag ambaye alikataa kuondoka katikati ya msimu alipotakiwa kujiunga na Bayern Munich mwaka 2019,. Yote yanaleta ugumu wa kumuondoa haraka Ole.	https://www.bbc.com/swahili/59032026
business	Afrika Kusini yapiga marufuku kuzalisha simba na kuwafuga nyumbani	"Afrika kusini imeweka wazi  mpango wa kuzuia watu kuwazalisha simba majumbani kwa lengo la kuwahifadhi kama wanyama wa nyumbani, kuwavutia watalii ama kuwindwa . Hatua hiyo imejiri baada ya kuchapishwa kwa matokeo ya uchunguzi wa miaka miwili kuhusu mtindo wenye utata wa   baadhi ya watu kuendeleza uzalishaji wa simba ambao wamezuia katika mbuga za binafsi na majumbani . Iligundulika kwamba mtindo huo ulihatarisha  juhudi za uhifadhi wa wanyama hao na pia madhara kwa wafugaji . Serikali ya  Afrika Kusini imekubali mapendekezo ya jopo lililofanya uchunguzi huo hatua ambayo huenda haitawafurahisha  wadau katika sekta ya uwindaji. "" Ripoti hiyo inapendekeza kupigwa marufuku kwa mipango ya kuzalisha simba au kuwaweka majumbani ' waziri wa Mazingira  Barbara Creecy  amesema . "" Hatutaki  kuzalishwa kwa simba waliozuiliwa majumbani ,kuwekwa kwao kama wanyama wa nyumbani  au matumizi ya wanyama hao kama vivutio vya utalii  wakiwa  wamzuiliwa . Hata hivyo amesema kuwindwa kwa simba wa porini kutaruhusiwa kuendelea  .  Shughuli hiyo huleta  pato kubwa la utalii kwani maelfu ya watu husafiri kwenda Afrika Kusini kuwawinda simba  wa porini . Jopo hilo lilipewa jukumu la kutathmini sera za Afrika kusini  kusimamia  uwindaji wa simba ,chui , ndovu na vifaru Kuhusu pembe za vifaru na  ndovu, jopo hilo lilipendekeza mazungumzo na nchi nyingine za kusini mwa Afrika kabla ya kuamua ikiwa zinaweza kutolewa. Takriban simba 8000 wanaaminika kuwa majumbani nchini Afrika Kusini ikilinganishwa na simba 3500 walio msituni . Wanaounga mkono  kuwekwa kwa simba majumbani wanasema ni  hatua inayoweza kuwatunza wanyama hao  lakini wakosoaji wanadai ni matesi dhidi ya wanyama hao wanaofaa kuwa porini Shirika la kutetea maslahi ya wanyama World Animal Protection  limetaja uamuzi huo wa Afrika kusini kama 'ushindi katika kuwalinda wanyama wa pori'"	https://www.bbc.com/swahili/habari-56967885
entertainment	Utata juu kukamatwa kwa 'shujaa' wa filamu ya mauaji ya Rwanda.	"Baada ya Paul Rusesabagina kuonyeshwa mbele ya waandishi wa habari na maafisa wa upelelezi wa serikali ya Rwanda (RIB) sasa familia yake inasema  kuwa alikuwa safarini Dubai wakidai kuwa alitekwa nyara. Akizungumza na BBC mtoto wa kike wa Bwana Rusesabagina -Anaïse Kanimba alisema :''alitekwa nyara alipokuwa safarini Dubai "", katika Muungano wa nchi za  kiarabu (UAE).'' ""Alifika Jumanne, ndio mara ya mwisho tulipozungumza nae akituambia kuwa amefika salama, hatukumsikia tena hadi tulipoona kuwa amekamatwa na utawala wa Rwanda. ""Hatujui alifikaje huko na kilichotokea, ndio maana tunafikiria kuwa alitekwa kwasababu asingeenda Rwanda kwa hiari yake."" Anaishi uhamishoni  Marekani na ni raia wa ubelgiji , aliongeza. ""Kwahiyo tungependa  nchi hizi mbili zitusaidie kumrudisha nyumbani. ""Mashitaka wanayomshitaki hayana msingi ,"" Bi Kanimba aliongeza katika mahojiano na kipindi cha  BBC Newsday Bwana  Rusesabagina, 66, ni mkosoaji mkubwa wa rais Paul Kagame. Unachosema Muungano wa kisiasa unaoongozwa na Rusesabagina Waziri Mkuu wa zamani wa Rwanda Faustin Twagiramungu na mkosoaji mkuu wa serikali ya Kigali  ambaye ndiye msemaji wa Muungano wa vyama vya upinzani,unaoongozwa na Rusesabagina -MRCD-Ubumwe, ameiambia BBC  pia kwamba  alitekwa nyara: ""Tunafahamu  vyema kuwa alikamatwa katika miji alikotoka, hatukufahamu kuwa alikuwa amesafiri Dubai . Alikua katika matembezi yake ya kibinafsi sio kuhusu vyama vyetu hivi."" Kwa upande wa serikali ya Rwanda, inasema kwa muda mrefu  jina la Bwana Rusesabagina lilikua miongoni mwa majina yaliyopo kwenye waranti ya kimataifa, kwa ajili ya kukamatwa na kuwasilishwa katika mahakama za Rwanda. Ofisi ya Rwanda ya upelelezi (RIB) ilisema kuwa  amekamatwa kwa ushirikiano wa kimataifa. '' Rusesabagina anakabiliwa na  mashitaka kadhaa ikiwa ni pamoja na ugaidi, utekaji, kuchoma moto mali na mauaji'' , alisema kaimu msemaji wa Ofisi ya Rwanda ya upelelezi (RIB) Dkt Thierry Murangira  . Bwana Murangira aliwaambia waandishi wa habari kuwa uhalifu  anaodaiwa kuufanya aliutekeleza dhidi ya Wanyarwanda ambao hawakuwa na silaha, wasio na hatia kwenye ardhi ya Rwanda ikiwa ni pamoja na   mashambulizi yaliyotekelezwa katika wilaya ya Nyaruguru Juni  2018,  Nyungwe, na Wilaya ya Nyamagabe Disemba  2018. Waziri wa sheria na Mwanasheria Mkuu wa Rwanda , Johnston Busingye alisema kuwa kukamatwa kwa  Rusesabagina ni ujumbe wa wazi kwa yeyote anayeua au kufanya ugaidi dhidi ya Rwanda atakamatwa. ""Wale wanaoshukiwa kuua na kufanya ugaidi dhidi ya Wanyarwanda , wale wanaopanga, kudhamini kwa pesa ugaidi dhidi ya Wanyarwanda wataletwa mbele ya sheria,"" alisema. Waziri Busingye  alipongeza ushirikiano wa kimataifa na juhudi zilizofanyika katika kumkamata Bwana Rusesabagina. Paul Rusesabagina,  ni kiongozi wa muungano wa kisasa MRCD-Ubumwe  ambao Rwanda inauhusisha na mashambulio ya ugaidi yaliyowauwa  Wanyarwanda katika kituo cha polisi cha mjini Kigali. Rusesabagina alipata umaarufu baada ya kucheza filamu ya  Hollywood kwa jina Hotel Rwanda iliyotolewa mnamo mwaka 2004. Katika filamu hiyo , Paul  Rusesabagina aliangaziwa kama mtu aliyetumia ushawishi wake - na rushwa- kuwashawishi maafisa wa kijeshi kuwapa njia salama ya kuwatorosha karibu watu1,200 ambao walitafuta maficho katika Hôtel des Mille Collines, ambayo alikuwa meneja wake wakati wa mauji ya kimbari ya mwaka 1994 dhidi ya Watutsi. Baada ya filamu hiyo kutolewa Bw. Rusesabagina alitunukiwa medali ya Rais wa Marekani  ya Uhuru 2005,George Bush. Hata hivyo kundi  la manusura wa mauaji ya kimbari nchini Rwanda Ibuka lilisema kuwa alitilia chumvi jukumu lake la kuwasaidia wakimbizi kujificha hotelini katika siku 100-za mauaji ya kikatili mwaka 1994. Jina la Rusesabagina hivi karibuni lilikuwa katika kesi ya ugaidi nchini. Mahakama ilisikiliza madai kwamba kundi la waasi wa  the National Liberation Front (FLN), lilipokea msaada kutoka kwa rais wa Zambia Edgar Lungu kwasababu ya urafiki wake wa karibu na Bwana Rusesabagina. Msemaji wa Bwana Lungu alikana madai hayo katika mahojiano na BBC.  Mwaka 2011, Bwana Rusesabagina alishutumiwa kudhamini kundi  na muungano wa makundi ya ugaidi yenye silaha  na itikadi kali. Rusesabagina ni Naibu kiongozi wa muungano wa vyama vya kisasa vinavyoipinga serikari ya Kigali wenye makundi ya kijeshi  -FLN -unaoendesha harakati zake mashariki mwa Jamuhuri ya kidemokrasi ya Kongo. Mwaka 2018,  kundi la FLN  lilidai kufanya mashambulizi kwenye ardhi ya Rwanda kwenye maeneo ya msitu wa Nyungwe ambapo watu wengi waliuawa."	https://www.bbc.com/swahili/53987979
entertainment	Toni-Ann Singh: Malkia wa urembo wa Jamaica ashinda taji la Miss World 2019	Toni-Ann Singh amejishindia taji la 69 la shindano la malkia wa urembo la Miss World. Ni mara ya kwanza katika historia kwamba mwanamke mweusi anamiliki mataji ya Miss USA, Miss Teen USA, Miss America, Miss Universe na Miss World. Mwanamke huyo mwenye umri wa miaka 23 ni mzaliwa wa eneo la St Thomas nchini Jamaica na anapanga kusomea utabibu na kuwa daktari. Alituma ujumbe wa twitter siku ya Jumamosi  akisema: ''Tafadhali mujue kwamba muna thamani na uwezo wa kuafikia ndoto zenu ....muna malengo''. Toni-Ann aliwafurahisha majaji katika hafla hiyo mjini London baada ya kuimba wimbo wa Whitney Houston ' I Have Nothing', na kujibu maswali tofauti. Alisema: ''Hii ni kama ndoto, nimeshukuru sana. Chochote kile munachokiona ndani yangu, ahsanteni, niko tayari kuanza kazi''. Aliwashinda wagombea wengine 111 wa taji hilo waliokuwa wakiwakilisha mataifa yao, na kuwa mshindi wa nne wa Jamaica tangu shindano hilo lizinduliwe. Alipoulizwa na jaji Piers Morgan iwapo angependelea kuwa mwimbaji, alisema:  Iwapo milango itafunguliwa nitaingia. Waliochukua nafasi ya pili walishirikisha Ophely Mezino kutoka Ufaransa na Suman Rao kutoka India. Kitu kimoja kilichovutia hisia za watu mitandaoni ni jinsi malkia wa urembo wa Nigeria alivyotoa hisia zake kufuatia ushindi wa Toni-Ann. Nyekachi Douglas, ambaye alikuwa katika nafasi ya tano alirukaruka na kupiga kelele na furaha wakati mshindi alipotangazwa.	https://www.bbc.com/swahili/habari-50799539
business	Mpasuko Venezuela: Marekani yaliwekea vikwazo vya kiuchumi shirika la mafuta la Venezuela	"Marekani imeliwekea vikwazo shirika la mafuta la serikali ya Venezuela PDVSA na kulitaka jeshi la nchi hiyo kuyaunga mkono mabadiliko ya amani ya uongozi. Mshauri wa masuala ya ulinzi wa rais Donald Trump John Bolton amedai kuwa rais wa Venezuela Nicolás Maduro na washirika wake ""hawataweza tena kuiba rasilimali za raia wa Venezuela"". Harakati za upinzani nchini humo kuung'oa madarakani utawala wa Maduro zimeshika kasi katika kipindi cha siku za hivi karibuni. Marekani na nchi zaidi ya 20 zinamtambua kiongozi wa upinzani Juan Guaidó kama rais wa mpito wa nchi hiyo. Waziri wa Fedha wa Marekani Steven Mnuchin amesema mapato yatakayotokana na uuzwaji wa mafuta kutoka nchi hiyo yatazuiwa kwenda kwenye mifuko ya serikali ya Maduro. Kampuni hiyo inaweza kuondokana na vikwazo pale itakapomtambua Guaidó kama rais halali. Venezuela inaitegemea pakubwa Marekani katika mauzo yake ya mafuta - huku ikiuza asilimia 41 ya mafuta yake nchi hiyo. while it remains in the top four crude oil suppliers to the US. Maduro ametengaza kuwa ameiagiza PDVSA kuchukua hatua za ""kisiasa na kisheria ndani ya Marekani na mahakama za kimataifa,"" ili kilinda kampuni yake tanzu ya Citgo iliyopo Marekani. Wakati huo huo, Guaidó amesema ataliagiza bunge kuteua wakuu wapya wa shirika la PDVSA na Citgo, akilenga kushikilia rasilimali za nchi hiyo. Vikwazo vya Marekani vinalenga mali za PDVSA zilizomo ndani ya Marekani, na kuwazuia raia wa Marekani kufanya biashara na shirika hilo. Munchin hata hivyo amesema Citgo inaweza kuendelea na shughuli zake ndani ya Marekani iwapo mapato yake yatawekwa kenye akaunti za benki zitakazofungwa ndani yaa ndani ya Marekani. Bolton pia amelitaka jeshi la Venezuela kumtambua kiongozi wa upinzani kuwa rais wa muda wa nchi hiyo. Bolton alitangaza vikwazo hivyo kwenye mkutano na wanahabari ambapo ujumbe wa utata ulionekana kwenye kitabu chake. ""wanajeshi 5,000 kwenda Colombia"", lakini bado haijajulikana hiyo inamaanisha nini. Colombia inapakana na Venezuela na inamtambua Guaidó kama rais wa Venezuela. Bolton alikataa kusema kuwa operesheni ya kijeshi inaweza isifanyike nchini Venezuela. Msemaji wa Ikulu ya White House alijibu alipoulizwa kuhusu suala hilo kuwa: ""Kama rais (Trump) alivyosema, njia zote zipo mezani."" Hata hivyo, afisaa mmoja wa ngazi ya juu wa Marekani ambaye hakutaka jina lake litajwe aliliambia shirika la habari la AFP kuwa ""hakuna kitu ambacho kitaunga mkono kupelekwa majeshi nchini Colombia."" Mapema jana televisheni ya taifa ilimuonesha Maduro akiwa Ikulu na wanadiplomasia wa nchi yake aliowarudisha kutoka Washington DC. Venezuela ilivunja uhusiano baina ya nchi hizo na kuwapa wanadiplomasia wa Marekani saa 72 kuondoka nchini humo mara tu Marekani ilipomtambua mpinzani kuwa rais. Hata hivyo, Jumamosi walitangaza zoezi hilo lingechukua siku 30. Urusi, China, Mexico na Uturuki wamejitokeza wazi na kusema wanamuunga mkono Maduro. Katika kikao cha Baraza la Usalama la Umoja wa Mataifa kilichofanyika Jumamosi Urusi iliituhumu Marekani kuwa inapanga mapinduzi nchini Venezuela. Zaidi ya nchi 12 za Amerika ikiwamo Canada zimetangaza kumuunga mkono Guiado kama rais. Nchi kadhaa za Ulaya zikiwemo Uhispania, Ujerumani, Ufaransa na Uingereza wamesema watamtambua Guaidó kama raisi iwapo uchaguzi hautarudiwa ndani ya siku nane. Kwa nini watu wanampinga Maduro? Maduro, ambaye amechukua mamlaka mwaka 2013 baada ya kifo cha Hugo Chavez, amekuwa akishutumiwa vikali ndani na nje ya nchi yake kwa tuhuma za uvunjaji wa haki za binaadamu na kushindwa kusimamia vizuri uchumi. Kuna upungufu mkubwa wa huduma za kijamii nchini humo ikiwemo dawa na chakula, na takribani watu milioni tatu wanaarifiwa kuihama nchi hiyo. Mfumuko wa bei wa mwaka ulifikia 1,300,000% kwa miezi 12 kwa mwaka 2018, kwa mujibu wa tafiti ya bunge la nchi hilo. Hata hivyo wapo wale ambao wanamuunga mkono Maduro na kudai matatizo ya Venezuela yamesababishwa na wapinzani wa mrengo wa kulia wakiungwa mkono na Marekani pamoja na nchi jirani ambazo ni adui. Wanadai kuwa vikwazo vya Marekani vimeifanya serikali yao kushindwa kulipa madeni ya nchi."	https://www.bbc.com/swahili/habari-47038184
health	Alexei Navalny: Saa mbili zilizookoa maisha ya mkosoaji mkuu wa serikali ya rais Putin	"Mpinzani maarufu nchini Urusi Alexei Navalny  yupo katika hali mahututi  katika hospitali moja mjini Berlin , akiwa mwathiriwa wa kile ambacho serikali ya Ujerumani inasema kwamba lilikuwa jaribio la sumu kwa jina Novichok. Navalny alianza kuhisi vibaya alipokuwa ndani ya ndege ambayo ilimsafirisha kutoka Siberia hadi Moscow, na kuilazimu ndege hiyo kutua kwa dharura  katika eneo la Omsk. Idhaa ya Urusi ya BBC imeandaa ripoti ya jinsi wafanya kazi wa ndege  na madaktari walitumia kila njia ili kuokoa maisha yake katika anga ya Siberia.  Ifuatayo ni orodha ya yaliotokea katika kipindi cha saa mbili. Mapema tarahe 20 mwezi Agosti , Alexei Navalny aliabiri ndege ya kampuni ya S7  kutoka Tomsk kuelekea Moscow Kulingana na katibu wake wa habari , Kira Yarmysh, mapema asubuhi hali wala kunywa chochote isipokuwa kikombe cha chai alichonunua katika uwanja wa ndege wa Tomsk ,Bogashevo. Abiria mwengine wa ndege hiyo , Ilya Ageev, anamuona Navalny akinywa chai saa moja kabla ya ndege kuondoka Mkosoaji huyo mkubwa wa Kremlin baadaye anafanya mzaha na abiria aliyemtambua. Navalny anaanza kuugua katika nusu ya kwanza ya safari hiyo ya ndege. Wakati wahudumu wa ndege wanapogawanya maji miongoni mwa abiria , anakataa. Baadaye anaamka kwenda msalani. Abiria mmoja anajaribu kwenda msalani , lakini Navalny amekuwa ndani  kwa zaidi ya dakika 20. Kunakuwa na foleni ndefu ya kutaka kuingia chooni. Kufikia sasa wafanyakazi wanne wa ndege tayari wamegundua kwamba mmoja wa abiria hajisikii vyema Dakika chache baadaye , muhudumu mmoja wa ndege anauliza kwa kutumia kipaza sauti iwapo kuna madaktari ndani ya ndege hiyo. Abiria wengine wanagundua kwamba hali sio nzuri. Wafanyakazi wa ndege wanamwelezea rubani wa ndege  na kujaribu kumfanyia Navalny huduma ya kwanza. Msaidizi wake, Ilya Pakhomov, anatembea ndani ya ndege hiyo akiomba usaidizi wa kimatibabu. Mwanamke ambaye hajatambulishwa  anajitambulisha kuwa muuguzi. Kulingana na ndege ya kampuni ya S7 , mwanamke huyo na wengine katika kipindi cha saa moja akishirikiana na wafanyakazi wa ndege wanamuhudumia Navalny hadi pale rubani wa ndege atakapotua kwa dharura. Wakili  Sergey Nezhenets alikuwa ameketi katika viti vya mwisho vya ndege karibu na mahali ambapo Navalny alikuwa akitibiwa. Alilazimika kuelekea Moscow kabla ya kurudi na kuelekea Krasnodar, kusini mwa Urusi. ''Nilianza kutaka kujua ni nini kilichokuwa kikiendelea  wakati mfanyakazi mmoja wa ndege alipowauliza maafisa wa afya kujitambulisha'', Nezhenets alisema. Kulingana na  Nezhenets, ni wakati huo ambapo muuguzi mmoja alijitambulisha  na kutoa usaidizi wa kimatibabu. ''Sijui alifanya nini, sikuona. Lakini niliwasikia wakisema mara kwa mara Alexei kunywa , kunywa Alexei vuta pumzi'', alisema wakili. ''Wakati alipopumua , wengine wetu tulihisi vyema , kwasababu hiyo ilimaanisha kwamba alikuwa hai.  Wakati huo sikujua kwamba ni Navalny'', alisema. Wasaidizi wawili wa Navalny walikuwa naye. Mmoja wao alikuwa katibu wake wa habari , Kira Yarmysh. Nilikuwa na wasiwasi, Nezhenets alisema. Daktari alimuuliza ni nini kilichomfanya hivyo, na Kira akasema , sijui, nadhani alipewa sumu. Wafanyakazi wa ndege walipata ruhusa ya kutua kwa dharurar  katika eneo la Omsk. Lakini ndege hiyo ililazimika kutua baada ya dakika 30 bada ya hatua hiyo kuelezewa abiria. ''Wafanyakazi wa ndege waliendelea kutazama madirisha na kulalama kwamba kulikuwa na mawingu mengi, na ilikuwa inachukua muda mrefu kutua ilihali hali ya Navalny ilikuwa mbaya'', alisema Nezhenets.  Wakili anasikia sauti za kumlazimu Navalny kunywa kitu. ''Iwapo wakishuku kwamba alipatiwa sumu , wafanyakazi wa ndege wangejaribu , anasema mtaalamu wa wagonjwa waliopo katika chumba mahututi Mikhail Fremderman. lakini hilo lisingemsaidia kutokana na sumu ya Organophosphate  ambayo ndio kile ambacho Ujerumani inakizungumzia sasa. Na iwapo chakula ama kinywaji cha Navalny kiliwekwa sumu , kutapika kungesababisha hatari kwa wale ambao walikuwa wakimsaidia kimatibabu mbali na wale ambao wangesafisha ndege hiyo baadaye. Ndege inatua mjini Omsk asubuhi. wafanyakazi wa afya katika kampuni hiyo ya ndege wanaabiri ndege hiyo dakika mbili tu baada ya kutua ''Lakini mara tu walipomchunguza Navalny , madaktari walisema  hiki sio kisa chetu, anahitaji kuwekwa katika chumba cha wagonjwa mahututi'', anakumbuka Nezhenets. Wakili huyu baadaye anasikia mmoja wa maafisa wa afya wakiitisha ambyulansi. Wanamwambia kwenda moja kwa moja katika eneo la ndege kutua , akisema kwamba mgonjwa huyo yuko katika hali mbaya. Muda mfupi , anasikia Daktari mmoja akielezea kuhusu rangi ya ndege hiyo  katika simu na kumwambia dereva kuegesha gari lake karibu na ngazi.' 'Tulisubiri dakika nyengine 10 kwa ambyulansi hiyo kuwasili' , anasema. Wakati huo, madaktari walichunguza shinikizo la damu la Navalny  na kumwekea maji katika mishipa yake ya damu. Dkt. Sidorus anasema kwamba hakumtibu Alexei Navalny yeye mwenyewe, lakini wenzake walifanya kila kitu walichoweza kuokoa maisha yake . ''Ilikuwa vigumu kuelewa kile kilichokuwa kikifanyika kwasababu sikuweza kuzungumza'', anasema. Walifanya kila uwezo wao kukoa maisha ya mwanamume huyo na kuhakikisha kwamba alisafirishwa katika hospitali nzuri. Abiria tuliozungumza nao wanaamini kwamba madaktari walitumia kati ya dakika 15 hadi 20 kumchunguza Navalny  akiwa ndani ya ndege hiyo Navalny  anatolewa katika ndege hiyo na kupelekwa katika ambyulansi  ambayo inampeleka moja kwa moja katika kitengo cha dharura cha hopsitali ya Omsk. Ndege hiyo inawekwa mafuta na inaendelea na safari yake ya nusu saa. ""Tulipotua katika uwanja wa ndege wa Domodedovo mjini Moscow maafisa kadhaa wa polisi na wanaume waliokuwa wamevalia nguo za raia  waliingia katika ndege hiyo ,"" Nezhenets aliambia BBC. ""Waliwauliza abiria waliokuwa wakiabiri ndege hiyo karibu na kiti cha Alexei kusalia , huku wengine wakitakiwa kuondoka .. Alexei alikuwa ameketi katikati ya ndege hiyo'',  alisema. Wakili huyo alishangazwa na jinsi ambavyo maafisa wa polisi waliingia katika ndege hiyo . ''Wakati huo kesi hiyo haikuonekana kuwa ya uhalifu . Lakini maafisa wa usalama walikuwa wameingia'', alisema. Kwa siku mbili , hospitali ya Omsk ilimweka katika idara ya watu waliopewa sumu . Hawakukubali apelekwe Ujerumani  kutokana na hali yake mbaya. Hatahivyo tarehe 22 Agosti , alisafirishwa hadi mjini Berlin. Siku mbili baadaye , madaktari wa Ujerumani walisema kwamba vipimo vilionesha kwamba amepewa sumu. Madaktari wa Omsk akiwemo mwanafizikia mkuu kutoka katika kitengo cha dharura na mtaalamu mkuu wa sumu , walisisitiza  kwamba hakuna kitu chochote cha sumu kilichopatikana katika mwili wa Navalny  wakati alipokuwa chini ya usimamizi wao. Idhaa ya BBC Urusi iliwauliza maafisa afya wa Omsk kutoa tamko lao mbali na kutoa maelezo ya Navalny katika hospitali hiyo lakini hawajatoa tamko lolote"	https://www.bbc.com/swahili/habari-54030444
politics	Nathuram Godse: Usiri unaomzingira muuaji wa Mahatma Gandhi	"Katika jioni tarehe 30 Januari 1948, Nathuram Vinayak Godse alimpiga risasi na kumuua  Mohandas Karamchand Gandhi alipokuwa karibu naye, wakati kiongozi huyo wa  India anayeheshimika alipojitokeza katika mkutano wa maombi katika mji  mkuu, Delhi. Nathuram Godse  mwenye umri wa miaka 38-alikuwa mjube wa  Hindu Mahasabha, chamba cha mrengo wa kulia-kushoto. Chama hicho kilikuwa kimemshutumu  Gandhi  kwa kuwasaliti Wahindu kwa kuwaunga mkono sana Waislamu na kutokuwa na msimamo mkali  kuihusu Pakistan. Walikuwa wamemlaumu Gandhi kwa umwagaji damu ambao ulipelekea mgawanyiko,ambao ulisababisha kuundwa kwa India na Pakistanbaada ya uhuru kutoka kwa Uingereza katika mwaka 1947. Kesi ya mahakamani ilimhukumu Godse kifo mwaka mmoja baada ya mauaji. Alinyongwa Novemba 1949, baada ya mahakama ya juu zaidi kuidhinisha hukumu hiyo (Mhusika mwingine wa mauaji hayo,Narayan Apte, pia alipewa hukumu ya kifo, na wengine sita walihukumia kifungo cha maisha jela.) Kabla ya kujiunga na  chama cha Hindu Mahasabha, Godse alikuwa mjumbe wa   Rashtriya Swayamsevak Sangh (Shirika la watu wanaojitolea la taifa)  au  RSS. Waziri mkuu Narendra Modi  mwenyewe ni mjumbe wa muda mrefu wa chama   chama mama cha Hindu nationalism  ambacho kimekuwepo kwa miaka 95. RSS huchangia ushawishi wa ndani katika serikali yake na nje. Kwa miongo kadhaa, RSS kilichora picha ya Godse kama mtu wa kabila la wazawa aliyemuua ""Baba wa Taifa"", kama India wanavyopenda kumuita Mahatma Gandhi. Hatahivyo,kikundi cha  Wahindu wa mrengo wa kushito katika miaka ya hivi karibuni kimekuwa kikisifu ushujaa  wa Godse na kusherehekea wazi wazi mauaji ya  Gandhi. Waka jana mbunge wa BJP alimuelezea Godse kama ''mzalendo''. Yote haya yamewakera Wahindi wengi, lakini RSS imeshikilia msimamo wake: Godse alikuwa meondoka katika shirika muda mrefu kabla ya kumuua  Gandhi. Kitabu kipya sasa kinadai kwamba hii sio kweli. Godse, mvulana wa shule ya sekondari mwenye alifanya kazi ya kushona nguo na kuuza matunda kabla ya kujiunga na  Mahasabha, ambako alihariri gazeti lake. Wakati wa kesi, hakimu alichukua zaidi ya saa tano kusoma aya 150 za hukumu ya mahakama. Alisema alisema  ""hapakuwa na njama"" ya kumuua Gandhi, ni hivyo kujaribu kuwalinda wahusika wenzake dhidi ya kufanya kosa lolote. Alipinga  shitaka kwamba alitekeleza mauaji chini ya mwongozo wa kiongozi wake, Vinayak Damodar Savarkar, ambaye alikuwa na mawazo ya Hindutva au Uhindu. Godse pia aliiambia mahakama kuwa alikuwa ametoka katika RSS muda mrefu kabla ya kumuua Bw Gandhi. Dhirendra Jha, mwandishi wa kitabu kuhusu mauaji ya Gandhi- Gandhi's Assassin, ameandika kwamba Godse - mwana wa kiume wa mfanyakazi wa post ana mama wa nyumbani- alikuwa ""mfanyakazi maarufu"" wa RSS. Hapakuwa na ""ushahidi"" wa kufukuzwa kwake kazi katika shirika. Taarifa ya Godse  iliyorekodiwa kabla ya kesi kuanza ""haikuwahi kutaja idara ya   RSS baada ya kuwa mjumbe wa Hindu Mahasabha"". Hatahivyo, kauli yake ya mahakama ilisema kuwa ""alijiunga na Hindu Mahasabha baada ya  kuondoka RSS lakini alikaa kimya kuhusu ni lini hasa alifanya hivyo "". ""Hili limekuwa dai ambalo limesalia kujadiliwa zaidi kuhusu maisha ya Godse,"" Bw Jha anasema. Anaamini   ""waandishi wanaounga mkono-RSS "" wametumia hili  ku ""Sukuma kimya wazo kwamba  Godse alikuwa amevunja  uhusiano na RSS na kujiunga na  Hindu Mahasabha takriban muongo mmoja kabla ya kumuua Gandhi"". Mtafiti Mmarekani JA Curran Jr alidai kwamba  Godse alijiunga na RSS katika mwaka 1930na kuondoka miaka minne baadaye, lakini hakutoa Ushahidi wowote wa matamshi yake. Bw Jha ameandika kwamba taarifa iliyotolewa na polisi kabla ya kuanza kwa kesi yake, Godse alikiri kwamba alikuwa akifanyia kazi makampuni yote mawili  mara moja. Watu wa familia yake pia walijiunga na mjadala kipindi kilichopita. Kaka yake  Gopal Godse, Nathuram, aliyefariki katika mwaka 2005, alikuwa amesema kaka yake  ""hakuwa ameondoka katika kampuni ya  RSS"". Kando ya hayo, mpwa mkubwa wa Godse aliwaambia waandishi wa habari mwaka 2015 kwamba  Godse alijiunga na  RSS  mwaka 1932, na kwahiyo  ""hakufutwa kazi wala kuondoka katika shirika "". Aliandika kwamba chama cha Hindu Mahasabha na RSS alikuwa na ""uhusiano mwema""na alikuwa na fikra zinazofanana na za RSS. Makundi mawili, alisema, ""mara kwa mara yalikuwa na mahusiano ya karibu na wakati mwingine yalikuwa hata yanabadilishana  wanachama  "" hadi Bw Gandhi alipouawa. (RSS kilipigwa marufuku kwa zaidi yam waka mmoja baada ya mauaji ya Gandhi.) Bi Golwalkar, mmoja wa viongozi wenye ushawishi zaidi wa RSS, alielezeza mauaji ya Bw Gandhi yalikuwa ni ""msiba wenye ukubwa usio na kifani - kwasababu muovu mwenye akilinyingi ni mtu  wa kawaida na Mhindu"". Hivi karibuni zaidi , viongozi wa RSS kama vile  MG Vaidya wamemuita Godse ''muuaji'' ambaye ''aliwatusi'' Hindutva kwa kumuua mtu anayeheshimika zaidi India"". Waandishi kama vile Vikram Sampath wanamini kuwa RSS  na  Hindu Mahasabha vina uhusiano mkubwa. BwSampath, ambaye ameandika kwa kina  Savarkar, ameandika kuwa uamuzi wa  Hindu Mahasabha wa kuanzisha kikundi cha watu wanaojitolea  kwa ajili ya ""mapinduzi ya  siri ya jamii""  ku "" linda maslahi ya Wahindu""wali  kuwa na mahisiano ya ""uhasama"" na  RSS. Pia kulingana na Bw Sampath, RSS ""waliacha kushirikiana na watu  binafsi wasio na kazi tofauti na kiongozi wa  Mahasabha, Savarkar ambaye aliamini katika "" kuabudu mashujaa na waliopewa sifa zilizotiwa chumvi"". Bado mashaka kuwa Godse alikuwa ni sehemu ya mauaji na kwamba hakuwahi kuondoka katika RSS hayajafifia. Kabla Godse aende kwenye mnara wa kunyongwa tarehe 15 Novemba 1949, alisoma sentensi nne za sala ya RSS. ""Hili tena lilifichua ukweli kwamba alikuwa mjumbe wa shirika hilo,""  anasema Bw Jha. ""Kutohusisha mauaji ya Gandhi na RSS   Gandhi ni kutunga historia."""	https://www.bbc.com/swahili/habari-60107374
entertainment	Thebe Magugu: Kijana aliyewapiku wenzake na kuibuka mshindi wa tuzo la kifahari	"Mbunifu wa mitindo mwenye umri wa miaka  26- raia wa Afrika Kusini amekuwa  Muafrika wa kwanza kushinda tuzo ya LVMH , ambayo ni tuzo ya kifahari ya kijana mdogo mbunifu zaidi wa mitindo ya mavazi,  tuzo ambayo ilianzishwa mwaka  2013. Thebe Magugu aliwashinda watu wengine 1,700 waliopigania tuzo hiyo   inayoambatana na zawadi ya dola  $331,272;  na pia atapatewa mafunzo ya mwaka mmoja wa mafunzo ya fasheni kutoka  kampuni nzuri ya kifahari. Majaji wa tuzo hiyo walimsifia  Magugu kwa  ""ubunifu wake asilia  wa kukata vitambaa, kutambua rangi na vitambaa "", ""ambavyo ni rahisi kwa jinsioa ya kike kuvaa "", na kujumuisha  ''hadithi ya Afrika Kusini'' katika ubunifu wake. Mwanamitindo huyo wa fasheni ambaye anafanyia kazi zake mjini  Johannesburg- akibuni mavazi  ya wanawake  amesema kuwa mavazi yake ya kipindi cha kipupwe ya mwaka 2018 yanaitwa Chumi za nyumbani ""yakiangazia hali ya kazi za kike za wanawake nchini Afrika Kusini "". Hivi karibuni kabisa mavazi yake  aliyoyapatia  majina Art History na African Studiespia yalikuwa na mtizamo wa utamaduni na siasa. Hii ni baadhi ya mitindo ya mavazi  yake:"	https://www.bbc.com/swahili/habari-49593701
sports	Tyson Fury v Anthony Joshua: Ni pambano lenye mvuto kimataifa?	"Mwaka mmoja uliopita, Tyson Fury v Anthony Joshua lilikua pambano kubwa lililovutia mashabiki wa Uingereza, na bila shaka ulimwengu wote wa ndondi, ulitamani sana lifanyike.\n\nPambano hilo la hadhi ya juu kwa mabondia hao waingereza kuwania mikanda yote mikubwa ya uzito wa juu lilikiwa likiwakutanisha mabingwa hao wa dunia wenye haiba mbili tofauti. \n\nMambo yalikuwa tayari, maelezo zaidi yalikubaliwa, huku Saudi Arabia ikipangwa kuandaa pambano hilo mnamo Agosti 2021.\n\nLakini Fury badala yake aliamriwa na kikao cha usuluhishi kumkabili  kwanza Deontay Wilder kwa mara ya tatu. Kuanzia hapo ni kama maendeleo ya mabondia hao yanechukua njia tofauti, inaonekana kama pambano la Fury-Joshua - au Joshua-Fury kulingana na utii wako - ni kama meli inayozama. Kama pambano la kawaida kiasi. Joshua amepoteza mapambano matatu kati ya matano ya mwisho aliyipigana na hana taji la dunia, huku Fury asiyetabirika - ambaye wiki iliyopita alionekana katika ulimwengu wa burudani wa World Wrestling Entertainment - aliwahi kutangaza  kustaafu kwa zaidi ya mara moja.\n\nLakini katika hali ambayo haikutarajiwa, bingwa wa WBC Fury alijitikeza na kumpa 'chalenji' Joshua kupitia mitandao ya kijamii tarehe 5 Septemba.\n\nSiku ya Jumanne, Joshua, kulingana na kampuni yake ya usimamizi, alikubali masharti ya kupigana na Fury mnamo 3 Desemba.\n\nKama pambano hilo litafanyika kama ilivyopendekezwa, je bado litakuwa ni pambano kubwa la zama za kisasa? Au mvuto wake unepungua, na je, kuna mapambano mengine makubwa zaidi ya kufanyika badala ya hili? Hakuna ubishi pambano linalowakutanisha mabingwa wasiopingika katika uzito wa juu zaidi duniani, lilikuwa na mvuto mkubwa mwaka jana. Hakujawa na bingwa wa uzani wa juu asiyepingika tangu enzi ya mikanda minne ilipoanza mwaka wa 2004.\n\nLennox Lewis alikuwa bingwa wa mwisho wa uzito wa juu asiyepingwa miaka 22 iliyopita. Baadhi ya mashabiki, hata hivyo, wanaona bora kumuona Fury akikabiliana na bingwa wa WBA, IBF na WBO Usyk. Huo kwao ni pambano linalowakutanisha mambondia wakali wawili ambao hawajashindwa, walio na na tabia ""tabia tata"" za kipekee. Wengine wangeuliza maswali ya fitina zaidi; Je, Fury ni mkubwa sana, na je, Usyk anahitaji kujidhihirisha kama gwiji wa uzani mzito akiwa amepambana na wapinzani watatu pekee kwenye uzani huo tangu ahamie kutoka uzani wa cruiser?\n\nFury-Joshua linasalia kuwa  pambano kubwa lenye kivutio kikubwa kibiashara na kwa mashabiki wa ndondi duniani kote, lakini Fury-Usyk anaweza kuvutia hadhira ya kimataifa zaidi.\n\nHata hivyo,  kwa kuwa Usyk alisema hatarejea ulingoni hadi mwaka 2023, labda pambano la Fury-Joshua kwa sasa ni pambano lenye kuleta maana zaidi. Mnamo Juni 2019, Joshua alipitia usofurahisha alipopigwa kwa mara ya kwanza kama bondia wa kulipwa na bondia Andy Ruiz Jr wa Mexico aliyeondoka na ushindi wa kushangaza huko New York.\n\nMsbindi huyo wa medali ya dhahabu ya ndondi ya Olimpiki ya London 2012, alitolewa katika raundi ya saba kwenye ukumbi maarufu wa Madison Square Garden. Hata hivyo, miezi sita tu baadaye alirejesha ubingwa wake wa duni kwa ushindi wa pointi moja katika mechi ya marudiano.\n\nBaada ya ushindi wa kawaida dhidi ya Kubrat Pulev mnamo Desemba 2020, Joshua alisema pambano na Fury linaweza kuwa kubwa zaidi katika historia ya ndondi ya Uingereza.\n\nLakini mnamo Septemba 2021, alipoteza mataji yake tena - wakati huu dhidi ya mpinzani aliyepaswa kuzichapa nae kwanza Usyk huko London. Hali ya kimwili ya Joshua ndiyo mada ya mjadala mkubwa kwa sasa. Bingwa wa zamani wa uzito wa juu Carl Froch alihoji kama Joshua amekuwa ""mtu aliyekata tamaa"" tangu kupoteza pambano lake dhidi ya Ruiz Jr.\n\nBaada ya kuchapwa na Usyk huko Jeddah, gadhabu na hisia za Joshua katika mahojiano ya baada ya pambano pia ulisababisha ukosoaji mkubwa.\n\nHata hivyo kuanzia chapa za nguo hadi vinywaji vya kuongeza nguvu, hear phones hadi watengenezaji wa magari, Joshua ana ahadi nyingi za ufadhili na kuingiza pesa za matangazo. Lakini watu wengine, kama vile Froch, wanahisi moyo wake unaweza kuwa haupo tena kwenye mchezo huo.\n\nIkiwa hivyo ndivyo, pengine ukubwa wa pambano la Fury - ambalo hakika litateka, angalau, mawazo ya umma wa Uingereza - linaweza kuwa chanzo cha kumsaidia Joshua kurejea kwenye hadhi yake."	https://www.bbc.com/swahili/articles/cj7300pl9kko
health	Kwanini tatizo la uoni hafifu linaongezeka kwa watoto duniani?	"Mwishoni mwa miaka ya 1980 na 1990, wazazi nchini Singapore walianza kuona mabadiliko ya kutisha kwa watoto wao. Kwa ujumla, maisha ya watu katika taifa hilo dogo la kitropiki yalikuwa yakiboreka sana wakati huo. Upatikanaji wa elimu, hasa, ulikuwa ukibadilisha kizazi na kufungua milango ya mafanikio. Lakini kulikuwa na mwelekeo mzuri kidogo, pia: watoto zaidi na zaidi walikuwa wanakuwa na uoni hafifu. Hakuna mtu aliyeweza kuzuia shida hii ya kitaifa ya macho . Viwango vya kutoona mbali - pia hujulikana kama kutoona karibu au myopia - viliendelea kupanda na kupanda. Leo, Singapore ina kiwango cha myopia cha karibu 80% kwa vijana, na imeitwa ""mji mkuu wa myopia wa dunia"". ""Tumekuwa tukishughulikia suala hili kwa miaka 20, kwa hivyo tunakaribia kufa ganzi,"" anasema Audrey Chia, profesa mshiriki na mshauri mkuu katika Kituo cha Kitaifa cha Macho cha Singapore (SNEC). ""Karibu kila mtu nchini Singapore ni myopic sasa."" Kilichotokea Singapore sasa kinaonekana kutokea kote ulimwenguni. Nchi zinazoonekana kuwa tofauti kabisa za maisha zimeunganishwa na jambo la kushangaza: viwango vya vikubwa vya kutoona mbali. Nchini Marekani, karibu 40% ya watu wazima wana changamoto ya kutoona kutoka 25% mwaka wa 1971. Viwango vimepanda vile vile nchini Uingereza. Lakini hali yao ni ndogo ukilinganisha na ile ya vijana wachanga katika Korea Kusini, Taiwan na China bara, ambao viwango vyao ni kati ya 84% na 97%. Ikiwa mwelekeo wa sasa utaendelea, nusu ya idadi ya watu duniani watakuwa na uoni mfupi ifikapo 2050. Na tatizo linaonekana kuenea kwa kasi zaidi kuliko hapo awali. Myopia imeongezeka kwa kasi miongoni mwa watoto nchini China na kufikia 76% -90% kati ya watoto wakubwa wa shule. ""Limekuwa ongezeko kubwa sana,"" anasema Chia. Kwa mtazamo wa kwanza, wazo la ulimwengu wenye uoni hafifu  linaweza kuonekana kuwa tatizo kubwa. Lakini watafiti wanaonya kwamba myopia ni mojawapo ya sababu kuu za uharibifu wa kuona na upofu, kwa mfano. Na kwa watoto, ambapo inaweza kuchukua muda kuona tatizo na kulirekebisha, inaweza kuumiza uwezo wao wa kujifunza shuleni na kufurahia maisha ya kila siku - na kuwaweka katika matatizo ya afya ya macho siku za usoni. Kadiri mtoto anavyopata myopia mapema, ndivyo kuna uwezekano mkubwa wa kuwa na myopia kali katika utu uzima ambayo inaweza hatimaye kutishia macho yake, kwa kusababisha matatizo yanayohusiana na sehemu mbalimbali za jicho kama vile glakoma, retina, cataracts na myopic maculopathy. Jenetiki ina sehemu ndogo tu. Ingawa historia ya familia ya myopia inaongeza hatari ya mtoto kupatwa na ugonjwa huo, kisa cha kijeni cha myopia ni nadra sana, anasema Neema Ghorbani-Mojarrad, mhadhiri katika Chuo Kikuu cha Bradford nchini Uingereza na daktari wa macho. Badala yake, mambo ya mtindo wa maisha yanafikiriwa kuwa muhimu zaidi, haswa, ukosefu wa wakati wa kutoka nje, na kuzingatia vitu vya karibu kwa muda mrefu kupitia shughuli kama kusoma. Lakini jinsi watoto wanavyopata elimu katika ulimwengu wa kisasa, kwa kutilia mkazo muda mrefu wa kukaa darasani, inaonekana kuumiza afya ya macho yao mara kwa mara. ""Elimu imeonekana kusababisha kutoona mbali,"" anasema Ghorbani-Mojarrad, akimaanisha elimu kama inavyopimwa kwa miaka ya shule. ""Hatujui ni nini kuhusu elimu - tunashuku kuwa wanasoma na kutumia muda mwingi ndani ya nyumba. Kila mwaka wa elimu unaokamilika huongeza kiwango cha kutoona mbali."" Ghorbani-Mojarrad na wenzake walisoma athari za elimu, kama inavyopimwa na miaka ya shule, kwenye myopia, kwa kuchunguza athari za Uingereza kuinua umri wa kumaliza shule kutoka 15 hadi 16, katika miaka ya 1970. ""Kuna mkanganyiko katika chati kwa mwaka wa ziada wa shule. Sasa kwa vile umri wa kumaliza shule ni 18 nchini Uingereza, ninashangaa kama tutapata kitu kama hicho tena,"" anasema. Ili kuelewa mahusiano haya cha kushangaza, inasaidia kuchanganua jinsi myopia inakua. Watoto wengi wachanga huanza maisha wakiwa na uwezo wa kuona mbali. Ndani ya mwaka wa kwanza wa maisha, macho hukua kwa kawaida na uwezo wa kuona kwa muda mrefu hupungua hadi kufikia kiwango cha maono yao kuwa karibu kamili. Hata hivyo, katika baadhi ya matukio macho huacha kukua na maono mafupi yanaendelea. mboni ya jicho ni ndefu sana kuweza kutengeneza vitu vilivyo mbali bila usaidizi wa kipimo cha kurekebisha kama vile miwani. ""Kila mtu ana kiasi kidogo cha retina, na kama jicho litaendelea kukua, ni kama kujaribu kukwangua kiasi sawa cha siagi kwenye kipande kikubwa cha mkate,"" anasema Ghorbani-Mojarrad. ""Retina inakuwa nyembamba sana na ina uwezekano wa kuraruka."" Inaonekana kwamba kuwa ndani kunaweza kuzidisha tatizo hili, labda kwa sababu ya jinsi mwanga wa ndani unavyotofautiana na mwanga wa asili. Lakini kutafuta ubora wa elimu bila kujumuisha vipengele vingine vya maisha, kama vile kutumia muda nje, kunaweza kuwa na madhara kwa afya ya macho, anasema Nathan Congdon, profesa wa afya ya macho duniani katika Kituo cha Afya ya Umma katika Chuo Kikuu cha Malkia Belfast. Anasema kuwa nchi kama Japan, Korea, Vietnam, China, Hong Kong na Singapore ambazo zina viwango vya juu vya myopia: ""Pia zimepata mafanikio makubwa kielimu. Ni jambo gumu la kitamaduni."" Nchini China, majaribio yamefanywa katika madarasa ambayo yanaiga kujifunza nje. Watoto na walimu katika utafiti wa 2017 wa Kituo cha Macho cha Zhongshan, walipendelea madarasa angavu ambayo yanafanana na jumba la glasi, ikilinganishwa na darasa la kawaida. Hata hivyo katika majira ya joto na siku za jua, mwangaza ulikuwa kwenye""kikomo cha juu cha matumizi ya kawaida"". Darasa angavu pia ni ghali mara mbili ya kujenga kama darasa la kawaida, kwa sababu mifumo ya kupoza inahitajika. Katika nchi zenye kipato cha chini na cha kati, viwango vya myopia bado vinaelekea kuwa chini - Bangladesh na India kwa mfano viwango vya ripoti vya takriban 20-30% kwa watu wazima - lakini hii inabadilika. Katika Afrika, kwa mfano, kutoona mbali ilikuwa kawaida kwa kulinganisha, lakini katika miaka kumi iliyopita kuenea kwa myopia ya utoto imekuwa ikiongezeka kwa kasi. Zaidi ya hayo, nchi za kipato cha chini zinaweza kukosa rasilimali za kutambua na kusahihisha maono mafupi kwa watoto, na kuathiri sana maisha na elimu yao. Baadhi ya jamii barani Afrika zimeripoti kutokuwa na miwani hata kidogo, na upatikanaji mdogo sana wa huduma ya macho. Kutoweza kuona vizuri kunamaanisha kwamba watoto hawawezi kufuata kile mwalimu wao anachoandika ubaoni, na wanaweza pia kupata ugumu wa kushiriki katika shughuli nyingine za kawaida za shule. Kadiri viwango vya watu wanaojua kusoma na kuandika vinavyoboreka katika nchi hizo - jambo ambalo linafurahiwa vinginevyo - tatizo hilo linaweza kukua, isipokuwa kuwe na juhudi kubwa pia kutoa vipimo vya macho na miwani, wataalamu wanaonya."	https://www.bbc.com/swahili/articles/c887prjxvj8o
health	Waridi wa BBC: 'Kwanini Lucy Mwikali alificha siri ya kubakwa zaidi ya mara 30'	"Lucy Mwikali ni mwanamke ambaye alilazimishwa kufahamu mambo yaliozidi umri wake wa miaka 12 kwa kupotoshwa kwenye  masuala ya ngono ya lazima. Na alipofikisha umri wa miaka kumi na mbili, alibakwa na mtu aliyemtambua na kumuona kama baba yake . ""Mara yangu ya kwanza  nilibakwa na mtu ambaye nilimuona kama baba, mimi na ndugu zangu tulillelewa na mama peke yake , kwa hivyo huyu mtu nilimpenda na kumuheshimu kama baba yangu mzazi . Nilisoma na  binti wa  mzee huyo na kwa hivyo kila mara nilijikuta tukiwa pamoja hata katika mazingira ya kwao nyumbani"" anakumbuka Lucy Mwikali. Lucy Mwikali mwenye umri wa miaka 43 bado anakumbuka siku ya kwanza alipoingiliwa kimwili kwa lazima . Anasimulia kwa simanzi jinsi safari yake ya kurejea nyumbani baada ya kusaga unga wa mahindi ilivyomtumbukiza kwenye matata makubwa , ambayo yaliendeleza msururu wa kubakwa mara kwa mara katika maisha yake ya utotoni hadi alipotimiza umri wa mtu mzima . ""Ilikuwa majira ya jioni na ilibidi nipitie barabara ambayo ilikuwa na vichaka vichaka , kutoka sokoni hadi kufika kwetu kuna mto na nilipokuwa nikivuka mto huo nilikutana na yule mzee ambaye nilikuwa namuona kama baba - alinishurutisha nitembee naye hadi shambani kwake kwa kisingizio cha kunipa mihogo na maembe nipeleke nyumbani kwetu . Mara ghafla alinikaba koo kwa nguvu huku akiniambia kuwa iwapo ningejaribu kupiga mayowe au kusema chochote angeniuwa papo hapo alianza  kunibaka "" anakumbu ka Mwikali . Mwikali anasema kuwa ni uchungu ambao ulimuumiza sana ikiwa mara yake ya kwanza kufanya tendo hilo ovu  , lililpomuwacha na kumbukumbu nyingi. Kuanzia hapo maisha yake  yalichukua mkondo mpya  na baada ya tendo hilo alifika nyumbani kwao akiwa amechelewa . Anakumbuka kwamba unga aliokuwa ameenda kuusaga ulikuwa umemwagika na  kwa kuwa ilikuwa muda wa usiku hakuna mtu aliyeshughulika kujua ni kipi ambacho kilisababisha yeye kuchelewa kurudi nyumbani. Mama yake alikuwa anafanya biashara ya kuuza sokoni hivyo basi alikuwa akirudi nyumbani kuchelewa . Mwikali alifika nyumbani na majeraha katika sehemu zake za siri pamoja na maumivu moyoni mwake . Bila kuzungumza na mtu yeyote alielekea kulala, jamii yake isijue mabaya yaliomkabilia mtoto wao . Kwa kipindi cha wiki mmoja msichana  huyo aliamua kutotoka ya chumba chake . Alimueleza mama yake kuwa alikuwa anaumwa na kichwa. ""Nilikuwa naogopa kusema chochote , kila wakati nilikumbuka tishio kutoka kwa mzee aliyenibaka la kuniuwa na nikaamua ninyamaze , tangu wakati huo nilianza kuwa msichana muoga ambaye hakuwa anajiamini hata kidogo"" anakumbuka Mwikali "" Akiwa na kati ya miaka 14-15 alisafiri na kwenda kuishi na shangazi yake , akiwa kama kijakazi  . Kisa cha pili cha kubakwa kilifanywa na mume wa shangazi yake. ""Shangazi yangu alikuwa anaondoka kuelekea kazini alfajiri , mimi nilikuwa nabaki nyumbani na mtoto wao mdogo , naye mume wake alikuwa anaondoka baadaye , siku moja nadhani alimfinya mtoto wake wakiwa chumbani na aliniita ili nimchukue . ''Katika pilikapilka za kujaribu kumpakata mtoto , yule bwana alinishika kwa nguvu na papo hapo kunibaka ""anasimulia. Ni kisa kilichomuacha na machungu mengi , kiasi cha yeye kujaribu kujitoa uhai wake . Mwanadada huyu anasema kuwa alipojaribu kumweleza shangazi yake kilichojiri  alinyamazishwa. Mwikali anasema kuwa mtukio ya ubakaji katika maisha yake yaliendelea . Kati ya miaka 12-17 , Mwikali anasema kuwa wanaume kati ya 7-9 waliwahi kumbaka baadhi yao walimfanyia kitendo hicho mara kwa mara. Mwikali anaamini kuwa katika maisha yake ya utotoni alibakwa zaidi ya mara 30 . Akiwa na miaka 17 alipokuwa akiishi  katika kitongoji kimoja mjini Nairobi , yeye na rafiki yake wa kike walikuwa wanarejea nyumbani baada ya harakati za siku . Walikutana na wanaume watatu ambao waliwaandama . Tukio hili  Mwikali anasema liilimtia uoga mno kwani wanaume hawa waliwatishia kwa visu , waliwaelekeza kwenye sehemu moja iliokuwa na kichaka ambapo wanaume hao walimbaka kwa zamu . Anasema baada ya tukio hilo alijaribu kila njia kujitoa uhai wake kwa kukosa dhamana ya maisha yake lakini bado ilishindikana na aliokolewa na wasamaria wema akiwa kwenye harakati za kutekeleza tendo hilo. Mara kwa mara alikuwa akijiuliza ni kwanini yeye amekuwa muathiriwa wa ubakaji wa kila mara ? Ndio swali lililojiriudia katika fikra zake mara kwa mara . Ila hakuwa na ujasiri wa kujitokeza kuzungumzia matukio hayo . Ni siri alioiweka kwa miaka mingi na anasema kuwa hadi kipindi ambacho mama yake mzazi aliaga dunia hakufahamu kuwa binti yake alikuwa amebakwa zaidi ya mara 30. Kimya hiki Mwikali anasema kilisababishwa na hali ya aibu uoga na hali ya kujidunisha . Alianza kupata matibabu yaliomshirikisha mwanasaikolojia na pia kupewa ushauri nasaha kwasababu ya machungu mengi  aliokuwa ameyabeba tangu akiwa na umri wa miaka 12 . Mwanadada huyu anasema kuwa watu wa jamii yake hawakuwa wanafahamu kuwa alikuwa amebakwa mara kwa mara. Anasema kwamba mama yake marehemu aliaga dunia kabla ya kumfahamishwa kwamba binti yake alikuwa muathiriwa wa ubakaji . ""Sikuwa nimewahi kuzungumzia siri ya kubakwa na ni jambo ambalo lilinifanya kujawa na hasira pamoja na uchungu mwingi wa ndani""anaongezea Kwa mwanadada huyu imekuwa ni safari ndefu mno ya kujikubali na vilevile kuwaamini wanaume, na kutofautisha hulka za wanaume ambao ni wabakaji na wanaume ambao ni wazuri Kwasasa Lucy Mwikali kando na kuwa mtoa nasaha na mwanaharakati anayepigania haki za wasichana haswa kuhusu sheria dhidi ya ubakaji, yeye pia ni muimbaji wa nyimbo za injili ."	https://www.bbc.com/swahili/habari-55902664
religion	Halima Aden: Mwanamitindo wa Marekani awacha kazi yake kutokana na sababu za kidini	"Mwanamitindo wa Marekani Halima Aden anasema anaacha kazi ya kuwa mwanamitindo kwasababu inaenda kinyume na maadili ya dini yake. Mwanamitindo huyo, 23, amewahi kuangaziwa katika majarida ya urembo ya kimataifa kama British Vogue, Vogue Arabia and Allure. Akiandika kwenye mtandao wake wa Instagram, alisema virusi vya janga la corona vimempa fursa ya kufikiria tena kuhusu maadili yake kama mwanamke wa Kiislamu. ""Kuwa 'Muislamu' ni safari ndefu yenye panda shuka zake,"" alisema. Akizungumzia kukubali kazi za uanamtindo ambayo ilienda kinyume na maadili ya dini yake, alisema: ""Naweza tu kujilaumu kwa kujifikiria zaidi kuliko kile hasa kilichokuwa hatarini."" Aliongeza kuwa tatizo lilianza kwa kuwa na ""ukosefu wa wanawake wa Kiislamu wanamitindo"" ndani ya tasnia hiyo ambao wanaweza kuelewa umuhimu wa kuvaa hijab. Halima Aden aliungwa mkono katika mtandao wa kijamii kutoka kwa kina dada wanamitindo Bella na Digi na pia kutoka kwa Rihanna. Halima alizaliwa katika kambi ya wakambizi nchini Kenya na wazazi Wasomali kabla ya kuhamia Marekani akiwa na umri wa miaka 6. Alitambuliwa na shirika la mitindo la kimataifa la IMG Models akiwa na umri wa miaka 18 baada ya kushiriki shindano la urembo Marekani la kumtafuta Miss Minnesota ambako alifika nusu fainali. Alikuwa mwanamke wa kwanza mweusi kuvaa hijab katika shindano la urembo na ndani ya kipindi kifupi akawa maarufu kwa mavazi yake ya kipekee katika vipindi maarufu vya fasheni duniani vya kila wiki. Ameendelea hadi kuwa nyota katika kampeni za maonesho ya urembo kwa kampuni ya Fenty ya Rihanna, na Yeezy ya Kanye. Katika simulizi yake Instagram, alimsifu Rihanna kwa kumruhusu kuvaa hijab wakati akiwa kazini. Anasema mara nyingi alihatarisha dini yake kama sehemu ya kazi yake - ikiwemo kukosa kusali kwa muda stahiki kulingana na dini ya Kiislamu au kukubali kufanya maonesho ya urembo bila kuvaa hijabu na hata kutumia kitu kingine kufunika kichwa chake. Aliongeza kuwa alianza ""kulia"" akiwa kwenye chumba chake cha baada ya kumaliza kufanya video ya kampeni ya kutozungumza kuhusu kile unachohisi ni sawa. ""Ukweli ni kwamba sikuwa sawa kabisa,"" ameandika kwenye mtandao wa Instagram. ""Huyu sio mimi kabisa,"" aliongeza. Februari mwaka huu, aliiambaia BBC kuwa: ""Maadili sio kwa utamaduni mmoja, sio kwa kundi moja la wanawake. Badala yake ni utamaduni ambao umekuwepo tangu jadi. ""Umekuwepo tangu mwanzo. Na utakuwepo kwa miaka 100 ijayo. Ni chaguo, chaguo lingine la kuamua kama unataka kuwa miongoni mwao."""	https://www.bbc.com/swahili/habari-55097836
entertainment	Mwanamke ambaye amejiajiri kupitia uhalifu na urembo mtandaoni	"Kwa wengine, kuna mambo machache ya kustarehesha zaidi kuliko kushikilia mafunzo ya kujipodoa kwenye YouTube. Halafu kuna wale ambao wanapenda video za kujipodoa zilizojaa visa vya wauaji hatari na uhalifu wao. Ina maanisha nini? Sio kwa watumiaji milioni 6.4 wa Bailey Sarian wa Los Angeles, msanii wa urembo wa kujipodoa mtandaoni ambaye amegeuka kuwa nyota wa uhalifu. Video zake za YouTube zinazochanganya mada hizi mbili zinazopingana kabisa  katika mfululizo unaoitwa Murder, Mystery & Make-up, zimegeuka kutoka kuwa kitu anachopenda hadi kuwa kazi ya muda wote ambayo, pamoja na mambo mengine, imempatia mikataba mikubwa na makampuni kama vile Netflix. Bailey mwenye umri wa miaka 33 mwenyewe anashangaa kwamba YouTube na uhalifu wa kweli - umekuwa ni kazi yake kwa siku. ""Nilidhani ni vizuri kupata pesa kutoka kwa YouTube, kulipa baadhi ya bili,"" Bi Sarian aliambia BBC. ""Sasa kwa kuwa nimefika hapa na zaidi ya watu milioni sita waliojisajili, ni wengi sana. Sikuwahi kufikiria kwamba ingebadilika kuwa kama ilivyo leo."" Msingi wa video zake ni rahisi. Sarian anakaa mbele ya kamera, akijipodoa na kuzungumza kuhusu hadithi ya uhalifu ya kweli. Kila video inachukua kiasi kikubwa cha utafiti  kitendo kilichomfanya Sarian sasa kuajiri mtu wa kumsaidia  ambapo anajumuisha maelezo kutoka katika nakala za mahakama au mahojiano ya polisi. Video maarufu zaidi katika mfululizo huu ni kuhusu muuaji Mmarekani Jeffrey Dahmer, ambaye aliwaua wanaume na wavulana 17 kati ya mwaka 1978 na 1991 na ambaye Sarian anamzungumzia alipokuwa akitengeneza sura yenye macho ya kijani inayometa pamoja na midomo yenye rangi ya asili yakupoa(nude). Video hiyo imetazamwa zaidi ya mara milioni 22. Kwa muktadha tu, sehemu ya mwisho ya tamthilia ya Line of Duty imetazamwa kwa kuvunja rekodi ya watu milioni 12.8 nchini Uingereza. Kwa ujumla, video za YouTube za Sarian zimetazamwa karibu mara milioni 800. Lakini kwa nini inafanya kazi? Hata Sarian hana uhakika: ""Kusema kweli, hilo ndilo jambo moja ambalo bado sijafikiria ni kwa nini watu wanapenda vitu vya urembo."" Ajabu ni kwamba jambo hilo lote lilitokea kwa bahati mbaya. Hadi karibu miaka mitatu iliyopita, Sarian alikuwa ameweka hasa mafunzo ya urembo kwenye chaneli yake ya youtube, ambayo alikuwa ameanzisha mwaka wa 2013. Alikuwa akichanganya kutengeneza video za YouTube na kazi yake kama msanii wa urembo wa vipodozi. Baada ya kupata mkataba na kampuni ya urembo ya Ipsy, Sarian aliweza kutegemea zaidi YouTube kwa mapato yake, ingawa aliendelea kujiajiri mara kwa mara. Mwaka 2018, aliibua hadithi kuhusu mwanamume wa Colorado anayeitwa Chris Watts ambaye alihukumiwa kifungo cha maisha jela kwa mauaji ya mkewe mjamzito Shanann na binti zao wawili wachanga Bella na Celeste. Ulikuwa ni uhalifu wa kushtua ambao ulitangazwa ulimwenguni kote lakini Sarian alitaka kuonesha jinsi mtu alivyobadilika kutoka kuwa mume mzuri hadi kuua familia yake. Alikuwa na woga wa kawaida kuzungumza kuhusu hilo. Maneno ya kuchukiza ya mtandaoni sio mzaha, hata hivyo. Ili kukabiliana na hilo, alifanya kile ambacho amekuwa akifanya kila mara akijipodoa. ""Nilikuwa nikifanya hivyo kwa sababu nilijisikia vibaya kukaa tu kwenye kamera nikizungumza na nilitaka kujiweka busy,"" anasema. Alikuwa bado na wasiwasi kuhusu mwitikio wa uhalifu huo, ambayo alitarajia ungekuwa mbaya, ""kwa sababu nilikuwa najipodoa na kuzungumza juu ya uhalifu wa kutisha, unajua, haileti maana"". Ndani ya saa 24 ingawa alijua kwamba alikuwa akifanya jambo tofauti huku nambari za kutazama zikiwekwa. Video ya Watts hatimaye iliishia kutazamwa na watu milioni 10. ""Kwa hivyo nilifikiria, 'Labda, wacha nijaribu tena na hadithi tofauti na nione kama itafanya vizuri kama hiyo.' Na ilifanyika, na niliendelea tu na kila wiki ilikuwa watu zaidi wanaojisajili na kunifuatilia zaidi, ""anasema Bi Sarian. Dk Ruth Tully, mwanasaikolojia mshauri wa uchunguzi wa mahakama ambaye amefanya kazi katika kesi mbaya za uhalifu, anaamini kwamba mchanganyiko huo hufanya kazi kwa sababu ya namna wengi wetu hutazama maudhui siku hizi. Tunaweza kuwa na jicho moja kwenye televisheni na jingine kwenye simu au kompyuta zetu, inayojulikana kama ""kuangalia kwa pamoja"". ""Kwa upande mmoja anafanya kitu ambacho, watu wanaweza uvutiwa sana katika suala la kutazama mtu akijipodoa, Kwa hivyo watu wanapenda kutazama kipengele kwa wanavyoona lakini pia anasimulia hadithi hiyo,"" anasema Dk Tully. ""Tunafikiria kuhusu kipengele cha uhalifu ambacho anajadili lakini pia kuna kitu cha kutazama ambacho sio cha kutisha sana ambacho kinaweza kuwa cha kushangaza kwa njia fulani."" Pia kuna idadi ya watu. Picha ya watu waliotazama maudhui ya uhalifu wa kweli kwenye YouTube kati ya Januari na Juni 2020 iligundua kuwa 60% walikuwa wanawake. Sarian anasema ni wanawake wengi wanaotazama video zake, huku kundi kubwa zaidi wakiwa na umri wa kati ya miaka 25 na 35, wakifuatiwa na wenye umri wa miaka 18 hadi 25. ""Kuna mawazo machache kuhusu kwa nini hasa wanawake wanavutiwa na hili,"" anasema Dk Tully. ""Sehemu ya hii imetajwa kama njia ya kushughulikia wasiwasi wetu na hiyo ni kuhusu kujilinda. Hilo linaweza kusababishwa na ukosefu wa imani katika mifumo kwa baadhi ya wanawake pia."" Sarian anasema: ""Ninapoogopa kitu, ninajaribu kukibaini, inasaidia wasiwasi. Angalau ndiyo sababu nakuwa nahangaika nacho."" Janga la Covid pia lilichochea idadi ya waliojiandikisha kwani kufungiwa ndani kulisababisha watu kuangalia sana televisheni, filamu na kitu kingine chochote ambacho kingeweza kupoteza muda wakati huo. Wakati Rais wa zamani wa Marekani, Donald Trump akitoa wito wa dharura ya kitaifa Machi 2020, Sarian alikuwa na watu zaidi ya 780,000 waliojiandikisha. Kufikia mwisho wa mwaka, alifikia milioni 3.5 na sasa ana karibu mara mbili ya hiyo. ""Hakukuwa na kitu cha kutazama,"" anasema Sarian. ""Kila mtu alikuwa kwenye YouTube na watu walianza kutafuta chaneli yangu na kutazama video zangu zote kupita kiasi na nilipata ujumbe na maoni mengi kutoka kwa watu wakisema, 'Ulinipisha karantini.' Pia imepanua wigo wa kazi yake. Sarian sasa anafanya kazi na kampuni ya uzalishaji ya Marekani ya Wheelhouse DNA kwenye podcast na mfululizo wa video unaoitwa Historia ya Giza yenye vipindi kama  ""Who stole grandma's body?! The Doctors' Riots ya 1788"". Pia kuna mkataba na Netflix kwenye chaneli yake ya YouTube ambapo anatazama filamu na kujaribu kujua simulizi za mauaji ya kutisha, ambayo anasema alipata baada ya  mtu mmoja wa Netflix kukutana na chaneli yake. Nyuma ya hadithi za kweli za uhalifu anazozungumza pia huzungumzia waathirika halisi Je, Sarian amewahi kujihisi kuwatendea isivyo sawa? ""Sasa kwa kuwa chaneli yangu imekua najiona nina jukumu zaidi juu ya kile ninachosema kwa hivyo mbinu yangu imekuwa kulenga zaidi wauaji na sio kutaja sana waathirika kuonyesha picha zao,"" anasema. ""Ninahisi kama siwezi kuwasemea isipokuwa ninazungumza na familia moja kwa moja. Wameishi maisha marefu kwa nini wakumbukwe kwa jambo hili moja?"" Amewasiliana na watu waliounganishwa na kesi kadhaa ambazo ameshazijadili. ""Kulikuwa na maoni mazuri kila wakati na wanataka kuongeza zaidi."" Anasema kwamba ikiwa mtu yeyote aliyehusishwa na uhalifu alikasirishwa na video angeiondoa ""hakuna maswali yaliyoulizwa"". Kwa hivyo ni nini kinachofuata? Sarian ana mfululizo mwingine wa Historia ya Giza utakaotoka tarehe 3 Agosti na angependa kuona Mauaji, Siri na Uundaji vikihamia katika jukwaa kubwa zaidi, labda huduma ya kuonesha maudhui mtandaoni. ""Lakini kwa kweli sina uhakika,"" anasema. ""Nimejifunga tu, naenda sambasamba na safari."""	https://www.bbc.com/swahili/articles/cv2e4exrpz3o
entertainment	WARIDI WA BBC : Petra Bockle msanii wa muziki wa Rap aliyekataa ushirikina ili kujipatia umaarufu na utajiri	"Msanii Petra Bockle ni mlimbwende  na mama wa mtoto mmoja. Mbali na kuwa mmoja wa wanamuziki wa kike waliobobea katika mtindo wa muziki wa  kufoka au RAP ni mwanamke ambaye amepitia changamoto chungu nzima. Je ameyapitia yapi mazito? ""Kuwa msanii wa kike kwenye tasnia ya muziki sio kama ngoma za lele mama , kwamba una talanta  ila wakati mwingine unajipata katika  majaribio mengi ambayo usipokuwa na misimamo mikali na moyo wa ujasiri utajipata kwa mtego ""anasema Petra Na kwa mara ya kwanza kwenye vyombo vya habari msanii huyu amepiga moyo konde na kudhihirisha ari kwa  upande mwengine wa ulimwengu wa muziki ambao kwa maoni yake ni wenye kiza kikuu . Petra anasema kwamba alipoanza muziki wakati huo akiwa na umri wa miaka 10 hivi alikuwa anafikiria kwamba ikiwa msanii ana talanta ingekuwa rahisi kujijenga na kufaulu ila ukweli ulimjia miaka kadhaa baada ya kuanza kutajika nchini Kenya . ""Nilikuwa bado mchanga katika ufahamu wa ulimwengu wa muziki, sikufahamu kwamba kungetokea wakati ambapo ningejipata kwenye majaribu mengi, ambayo yalilenga niongeze umaarufu na pia niwe na ushawishi na  utajiri wa haraka""anasema Petra . Mlimbwende huyu anasema kwamba jaribio moja lilikuwa kupitia watu aliowafahamu vizuri kwa mfano watu waliokuwa na ukaribu naye kama marafiki, wandani wake  kimuziki na hata wasanii wengine kutoka nje ya nchi. Kujiunga na makundi ya kishirikina Anasema kwamba kulikuwa na jaribio la kumshirikisha na makundi  ya kishirikina(Occult) Kupitia madhehebu haya alikuwa ameahidiwa kwamba angepata utajiri wa haraka na pia umaarufu wake ungekuwa wa ajabu. Mwanadada huyu anasema kwamba sio mara ya kwanza au ya pili alishuhudia baadhi ya wandani wake wakiwa na pesa nyingi zisizoeleweka ila kwa upande wake yeye alishindwa kushiriki katika ushirikina uliotakikana. Japo alisita kuzungumzia mengi kuhusu ulimwengu huo wa ushirikina huku akisema kwamba alihofia asiwe ametoboa siri na kujiweka matatani, alikubali kwamba kuna wanamuziki wanaofaidi kupitia  ushirikina huo. Anasema kujiingiza kwake katika madhehebu hayo kungemgharimu  utu wake iwapo angeingia kwenye madhehebu hayo haramu . ""Bila kutaka kuzungumzia mengi , sikuwahi kujua kwamba kuna gharama ya kuwa msanii tajika na mwenye hela, kwa akili yangu wakati huo nilidhani talanta ingenifungulia milango kwa urahisi. Ila ninachokijua mimi ni kwamba kwa msanii kama mimi ambaye alikataa kuingia biashara haramu na maswala ya ushirikina lazima nipambambane maradufu ili niafikie malengo yangu""anasema mwanadada huyo. Japo Petra anasema kwamba kama ambavyo kuna ulimwengu wa nuru na giza ni wajibu wa mtu mzima kuchagua anachotaka na kila chaguo lina gharama yake . Kando na hayo ya majaribio ya ulimwengu wa kisanii Petra pia amejipata akiwa katika mchakato wa kuondokea ndoa ambayo anaitaja kuwa sehemu ya machungu yake yaliopelekea yeye kuwa na sonona. Mwaka wa 2014 Petra alikutuna na mwanamume na kisha wakapendana . Wawili hao wakafaana na kuwa kama chanda na pete , ni mahaba ambayo yameangaziwa hata kwenye mitandao ya kijamii nchini Kenya , ila hadi mwaka wa 2020 kitumbua cha ndoa kilionekana kuingia mchanga . "" Wanawakei hutamani ndoa , nikiwa binti nilitamani ndoa , ila nilipoingia ndani yake nilianza kuelewa kwamba sio rahisi , mambo mengi yakitendeka na nikawa najipata na msongo wa mawazo uliyopitiliza, sonona ilinikumba nisijue wa kusema naye , njia rahisi ilikuwa kuondoka .""anasema Petra Kabla ya ndoa yake kupatwa na majaribio anakiri kwamba alishika mimba za kwanza tatu na  kujifungua watoto ambao walikufa muda mchache tu baada ya kujifungua , isipokuwa mwanawe wa nne aliyesalia hai. Petra Bockle (aliyezaliwa 14 Mei 1995) Kaunti ya Mombasa ni rapa, mtunzi wa nyimbo na mwimbaji mwenye asili ya Kenya na Ushelisheli. Petra Bockle alizaliwa na mama Mkenya na baba kutoka  Ushelisheli. Baba yake alikufa mwaka wa 2004, wakati Petra alipokuwa na umri wa miaka tisa, Alianza kujishughulisha na muziki wakati huu kama aina ya kuondoa sonona ya kumpoteza baba yake mzazi. Petra amefanya kazi na nyota wa kimataifa kama Bobby Valentino na Vybz Kartel , huku akitazamia kutanua talanta yake ya uimbaji wa kufoka au rap. Kama msanii wa kike Petra ana maoni kwamba wasanii wa kike hawapaswi kuvaa mavazi yanayoonesha maumbile yao kama njia ya kukubalika. Hisia zake zinatokana na harakati zake za muziki ambapo amejipata akishauriwa kuvaa nguo zenye kuonesha maumbile yake jambo ambalo hakubakiani nalo."	https://www.bbc.com/swahili/habari-60303747
entertainment	Dua Lipa amechoka na ujinsia katika tasnia ya muziki.	Dua Lipa amechoka na ujinsia katika tasnia ya muziki. Katika mahojiano na Jarida la Attitude, nyota huyo amefunguka juu ya kuhisi kama yeye na wanawake wenzake wanapaswa kufanya kazi ngumu zaidi ili kuchukuliwa kuwa na umakini.. Alikumbuka pia tukio wakati mkurugenzi mmoja alimwuliza avae sketi wakati wa kupiga video - na jinsi alivyojisamamia na uamuzi wake mwenyewe.	https://www.bbc.com/swahili/54841925
entertainment	Lisa Li: Nyota mashuhuri wa mtandaoni aliyeanikwa kwa kuishi 'maisha feki''	"Mshawishi maarufu wa mtandao nchini China ameangaziwa kwa kuishi maisha ya ""uwongo"", baada ya mwenye nyumba aliyopangisha kufichua maisha yake halisi yanayotofautiana na muonekana anaonadi mtandaoni. Kanda ya video iliosambazwa kwenye mitandao ya kijamii inaonesha nyumba ya Lisa Li - Mwanablogu maarufu aliye na mashabiki milioni  1.1  - ikiwa na uchafu uliozagaa kila sehemu- ikiwa ni pamoja na vyakula vilivyooza na kinyesi cha mbwa. Tangu kanda hiyo iliposambazwa mitandaoni Bi Li ameomba msamaha. Kwanini Bi Li ni mashuhuri? Lisa Li anafahamika China kama ""wang hong"", ama ""Mtu mashuhuri"", katika mtandao maarufu wa Sina Weibo. Akaunti yake, sawa na ya vijana wa Kichina ambao ni watu mashuhuri wa mtandaoni, inaonesha jinsi anavyopenda starehe kwa kusafiri katika maeneo ya kuvutia, kuhudhuria hafla tofauti na kula vyakula vya hali ya juu. Lakini tangu mwenye nyumba aliopanga kumuanika mtandaoni amepata umaarufu mwingine tofauti kabisa (maisha yake ya faraghani ambayo ameweka siri). Mwenye nyumba alifanya nini? Baada ya Lisa Li kupuuza simu alizompigia, mamilioni ya watumiaji wa mtandao wa kijamii wa Weibo walimtazama mwenye nyumba aliyetajwa na vyombo vya habari kama Bi Chen, akioneshana mazingira machafu ya nyumba ya Lisa. Bi Chen aliiambia Pear Video kuwa  hata wataalamu wa kufanya usafi wamekataa kusafisha nyumba hiyo na kuongeza kuwa mpangaji alikuwa anadaiwa maelfu ya yuan ambazo hajalipa kupata huduma muhimu wanazopewa wapangangaji wengine. Chen amesema hakua na budi kupiga ripoti polisi ili kukoa mali yake na kupata fedha anazoda. Lakini  Chen alipata umaarufu baada ya kuonesha ukurasa wa Weibo wa mpangaji wake kwa kituo hicho, akisema: ""Huyu ni mtu mashuhuri sana mtandaoni na anafuatiliwa na watu milioni moja."" Aliaimbia Pear Video katika mahojiano ya kipekee akisema ""mwanamke mrembo"" lakini muonekano wake ni tofauti na ""uvundo"" na uchafu uliopo nyumbani kwake. Bi Li amesemaje? Baada ya mamiliaoni ya watu kuona kanda ya video ya nyumba hiyo Bi Li alijitokeza na badala ya kutoa taarifa katika mtandao wa kijamii aliamua kukutana na mwenye nyumba ana kwa ana na kuomba msamaha. ""Nakubali nimekosea kutokana na tukio hili,"" alimwambia Bi Chen. Alinaswa katika kanda ya video akimsalimia mwenye nyumba. Alielezea sababu za kutokuwepo kwake katika mtandao maarufu wa habari -The Paper, akisema ilitokana na kazi nyingi. Pia alisema alikuwa mgonjwa na alipotoka hospitali alienda safari ya kikazi. Aliongeza kuwa hivi karibuni alipokea ujumbe mwingi katika WeChat na huenda hakuona ya mwenye nyumba. ""Sasa nitasafisha … nitapasafisha usiku huu,"" aliiambia The Paper. Mashabiki wa Bi Li wanasemaje? Kanda inayomuonesha Bi Li akizoa kinyesi cha mbwa kwa kutumia kifagio cha nyumbani imewagutusha mashabiki wake huku baadhi yao wakimkejeli mtandaoni. Zaidi ya watumiaji 60,000 wametoa maoni katika ukurasa wake, na wengi wao wamesema wataacha kumfuatilia huku wakiimuita ""feki"". Baadhi yao pia wamehoji ukweli wa mahajiano yake katika vyombo vya habari. Mashabiki wake pia wamegundua kuwa amebadilisha anuani yake katika mtandao wa kijamii na kufuta posti za awali. Hii sio mara ya kwanza visa kama hivi vinashuhudiwa nchini China. Taifa hilo limekua likiwashinikiza raia wake mashuhuri kuwajibika katika jamii. Mwezi Julai vlogger mmoja raia wa China alikejeliwa sana mitandaoni  baada ya hitilafu ya kimitambo wakati akifanya live-stream( matangazo ya moja kwa moja mtandaoni) kumuonesha kuwa mwanamke wa wa umri wa makamo tofauti na jinsi alivyojinadi mtandaoni kuwa mwanamke kijna. Baadhi ya watu mashuhuri mtandaoni walikiuka ""maadili"" wamefungwa jela kwa muda mfupi. Mwezi Oktoba mwaka 2018, Yang Kaili, kinara mashuri wa live-stream aliye na mamiliaoni ya mashabiki, alizuiliwa kwa siku tano kwa kukashifu wimbo wa taifa. Mtandao Huya wa kupeperusha matangazo ya moja kwa moja mtandaoni ulifuta tangazo hilo na kumpiga marufuku,ukisema kuwa mitandao ya kurusha matangazo yanastahili kuzingatia sheria kikamilifu."	https://www.bbc.com/swahili/habari-49835191
health	Gosiame Sithole: Madai ya mwanamke wa Afrika Kusini 'aliyejifungua' watoto 10 sio ya kweli, uchunguzi umebaini	Mamlaka ya Afrika Kusini inasema kwamba Gosiame Sithole mama wa watoto 10 hakuwa na ujauzito. Mamlaka ya mkoa wa Gauteng  inasema kwamba wamefanya uchunguzi wa kina kubaini kwamba hakuna hospitali ya umma au ya kibinafsi ilioweka rekodi za kujifungua kwake. Kulingana na mwandishi wa BBC Vumani Mkhize , hatua hiyo inajiri baada ya mwanamke huyo kudaiwa kujifungua Watoto kumi madai ambayo hayakuthibitishwa. Lakini hii leo mamlaka ya Gauteng imetamatisha sakati ya kisa hicho cha Watoto 10. Katika taarifa , idara ya afya inasema kwamba Gosiame Sithole hakujifungua hivi karibuni , na wala hakuwa na ujauzito wowote. Taarifa hiyo hatahivyo haikueleza sababu za bi Sithole kubuni taarifa hiyo , lakini maafisa wa afya wamesema kwamba anapokea usaidizi wa kisaikolojia na ule wa kijamii. Mwandishi aliyechapisha habari hiyo Piet Rampedi amejipata mashakani - baada ya serikali kuagiza afisi ya mwanasheria mkuu kumfungulia mashtaka. Bwana Rampedi aliandika msururu wa habari akidai kwamba bi Sithole alijifungua Watoto 10 . Ujauzito huo ulivutia hisia tofauti katika mitandao ya kijamii  kote duniani  na watu wakaanza kutuma ufadhili kwa wazazi wa Watoto hao. Hatahivyo habari hiyo ilivutia shauku  baada ya bwana Rampedi  kushindwa kutaja hospitali ambayo watoto hao walizaliwa ,huku baadhi ya hospitali  katika mkoa huo zikipinga madai kwamba mama huyo alikuwa amejifungua katika hospitali zao. Shirika la habari la Mitandaoni Independent Online IOL, ambalo linamiliki Pretoria News  na ambalo ndilo la kwanza kuripoti habari hiyo lilisimama kidete na kuunga mkono taarifa yake. Siku ya Jumanne,  taarifa iliovuja ilisema kwamba bwana Rampedi aliomba msamaha katika chombo cha habari cha Independent , akisema kwamba hiyo ilikuwa habari nzuri  na kwamba alihisi hakuna haja ya kuyafanyia uchunguzi madai ya bi Sithole. Bi Sithole, ambaye ana pacha wa miaka sita  na mpenzi wake Teboho Tsotetsi aliishi Thembisa , mji mdogo ulio na wafanyakazi wengi katika mkoa wa Gauteng  karibu na mji wa Johannesburg. Kulingana na IOL, walikuwa wakienda katika kanisa moja  na bwana Rampedi  ambaye alijulishwa kuwahusu  mwezi Disemba. Mnamo mwezi Mei inadaiwa aliwahoji wanandoa hao  ambao walidai kwamba walikuwa wakitarajia watoto wanane - picha iliopigwa ilimuonesha bi Sithole akiwa na mimba kubwa. Kujifungua kwake kulitangazwa na vyombo vya habari mjini Pretoria  tarehe nane mwezi Juni vikimnukuu bwana Tsotesti kama chanzo. Baadaye alisema kwamba  alipokea ujumbe wa simu kutoka kwa mpenzi wake akimuelezea kuhusu tukio hilo na kuongezea kwamba hakuruhusiwa kutoka katika hospitali hiyo kutokana na masharti ya corona . Rampedi pia alitegemea ujumbe wa WhatsApp na hakuthibitisha kutoka kwa hospitali. Rampedi pia alitegemea ujumbe wa mtandao  wa WhatsApp na hakuthibitisha kutoka kwa hospitali iliotoa habari hiyo. Meya wa eneo hilo baadaye alithibitisha kijifungua kwa mwanamke huyo - na ni wakati huo ndiposa vyombo vingine vya habari ikiwemo BBC , vilichapisha habari hiyo  - lakini msemaji wa serikali baadaye alisema kwamba mwanasiasa huyo aliwanukuu Bi Sithole na mume wake  na kwamba hakuna aliyewaona watoto hao. Michango ilianza kumiminika kwa wanandoa hao na watoto wao , waliopatiwa jina ''Thembisa 10'' , ikiwemo $70,000; £50,000 kutoka kwa mwenyekiti wa IOL  Iqbal Survé. Lakini habari hiyo ilizua wasiwasi baada ya chombo cha habari cha Pretoria kushindwa kubaini hospitali ambayo watoto hao walizaliwa  huku baadhi ya hospitali mkoani Gauteng zikijitenga na tukio hilo lisilo la kawaida. Hatahivyo wanandoa hao walitofautiana baadaye huku bwana Tsotesti akiripoti kutoweka kwa bi Sithole  na kuwawataka watu kutotuma michango yao  wiki moja baadaye huku naye  mwanamke huyo  akisema kwamba bwana Tsotetsi alikuwa akitaka kujinufaisha  kifedha  kutoka kwa  watoto hao, kilisema chombo cha habari cha Pretoria News. Wakati huohuo wafanyikazi wa kijamii walifanikiwa kumpata bi Sithole  na alilazwa hospitalini ili kufanyiwa vipimo Ijumaa iliopita , ilisema mamlaka ya Gauteng Taarifa iliovuja na kupatikana na News 24  ilidai kwamba Rampedi  ameomba msamaha  kwa kuharibu sifa yake akisema kwamba angeifanyia uchunguzi wa kina habari hiyo kabla ya kuichapisha.	https://www.bbc.com/swahili/habari-57575672
sports	Tetesi za soka Ulaya Jumatano 20.07.2022	"Paris St-Germain ilimpa mshambuliaji wa Brazil Neymar, 30, kwa Manchester City ili kubadilishana na kiungo wao wa kati wa Ureno Bernardo Silva, 27, lakini mabingwa hao wa Premier League walikataa mpango huo.  (Le Parisien - in French) Liverpool wameulizia kuhusu kumsajili winga wa Ajax Mbrazil Antony, 22, ambaye pia amekuwa akihusishwa na Manchester United. (Football Insider) Chelsea wanakaribia kuafikiana na Sevilla kwa kitita cha pauni milioni 60 kumnunua mlinzi wa Ufaransa Jules Kounde, lakini huenda wakakabiliana na ushindani kutoka kwa Barcelona kuwania saini ya mchezaji huyo mwenye umri wa miaka 23.  (Guardian) The Blues pia wako kwenye mazungumzo na Paris St-Germain kuhusu mkataba wa £50m kwa Presnel Kimpembe, lakini wanahofia beki huyo wa Ufaransa mwenye umri wa miaka 26 atakataa kuhamia Stamford Bridge. (Standard) Barcelona wamemsajili mshambuliaji wa Poland Robert Lewandowski kutoka Bayern Munich kwa mkataba wa miaka minne wenye thamani ya euro 50m (£42.6m). Mchezaji huyo mwenye umri wa miaka 33 alikuwa amesalia na mwaka mmoja katika mkataba wake na mabingwa hao wa Ujerumani lakini mwezi Mei alisema: ""Hadithi yangu na Bayern imekwisha."". Amejiunga na wachezaji wenzake wapya huko Miami kama sehemu ya ziara ya mechi nne za Barcelona nchini Marekani. (BBC Sport) Tottenham wana nia ya kumsajili winga wa Italia Nicolo Zaniolo, 23, kutoka Roma lakini wanahitaji kuwauza baadhi ya wachezaji kwanza. (Calciomercato - in Italian) Kiungo wa kati wa Uingereza Harry Winks, 26, na winga wa Uhispania Bryan Gil, 21, ni miongoni mwa wachezaji wanane wa kikosi cha kwanza cha Spurs ambao wameambiwa wanaweza kuondoka msimu huu wa joto. (Standard) Nottingham Forest ndio klabu ya hivi punde kuonyesha nia ya kumnunua winga wa Uingereza Jesse Lingard, 29, ambaye pia amefanya mazungumzo mapya na West Ham. (Guardian) Brighton itadai zaidi ya pauni milioni 50 kutoka kwa Manchester City kumnunua beki wa kushoto wa Uhispania Marc Cucurella, 23.  (90Min) Chelsea wako tayari kumruhusu mlinzi wa Uhispania Cesar Azpilicueta kuondoka kwenda Barcelona mara tu watakapopata mbadala wa mchezaji huyo mwenye umri wa miaka 32. . (Marca - in Spanish) Crystal Palace wako kwenye mazungumzo na Bayern Munich kuhusu mpango wa kumsajili beki wa kati wa kimataifa wa Marekani Chris Richards, 22. . (Mail) Monaco wametuma dau la pauni milioni 15 kumnunua kiungo wa kati wa Leicester Mfaransa Boubakary Soumare, 23.  (Footmercato - in French) Wolves wanafikiria kumnunua mshambuliaji wa Ubelgiji Christian Benteke, 31, ambaye anakaribia kuingia mwaka wa mwisho wa mkataba wake na Crystal Palace. (Sun) Kiungo wa kati wa Chelsea Billy Gilmour anatarajiwa kufanya mazungumzo na meneja Thomas Tuchel kuhusu mustakabali wake, huku Everton wakifikiria kumnunua kwa mkopo mchezaji huyo wa kimataifa wa Scotland mwenye umri wa miaka 21. (Telegraph - subscription required)"	https://www.bbc.com/swahili/articles/c72ml280nvdo
health	Mvulana aliyevunja rekodi ya kukaa muda mrefu bila kulala	"Binadamu kwa kawaida huwa macho mchana na usiku hulala, ingawa siku hizi si ajabu kwa wengi kulala mchana na kufanya kazi usiku. Lakini je, umewahi kujiuliza mwanadamu anaweza kukaa muda gani bila kulala? Vijana wawili nchini Marekani walijaribu kupima hili. Ilikuwa ni mwishoni mwa mwaka wa 1963 na bendi ya Beach Boys ilikuwa ndiyo inavuma zaidi wakati huo. Marekani ilikuwa pia imeanza kujiingiza zaidi katika Vita vya Vietnam, na watoto wa shule za upili walikuwa wanajiandaa kwa likizo ya Krismasi pale vijana wawili walipoamua kufanya utafiti ambao ulilivutia taifa. Utafiti huu ulifikia kikomo mnamo 8 Januaru 1964. Randy Gardner wa miaka 17 alikuwa amefanikiwa kukaa macho bila kulala kwa siku 11 na dakika 25 mfululizo. Bruce McAllister, mmoja wa wanafunzi wa sekondari walioibuka na wazo hilo, anasema hatua hiyo ilitokana na haja ya kuunda mradi wa kuwasilisha katika maonesho ya sayansi. Baada ya kuunganisha ubunifu wao na 'utukutu' kiasi wa ujana, Bruce na rafiki yake Randy waliamua kujaribu kuvunja rekodi ya dunia ya kukaa muda mrefu bila kulala. Rekodi hiyo wakati huo ilikuwa inashikiwa na DJ mmoja kutoka Honolulu, Hawaii ambaye alikuwa amekaa saa 260 bila kulala (siku 10 na saa 20). ""Mpango wa kwanza ulikuwa wa kuchunguza athari za kutolala kwenye uwezo wa kiajabu usioeleweka wa ubongo (ikiwa ni pamoja na nguvu za kiroho),"" McAllister anasema. ""Tuligundua kwamba hakukuwa na njia ya kupima hilo na kwa hivyo tuliamua kupima basi athari za ukosefu wa usingizi kwenye uwezo wa mtu kufahamu na kutambua mambo, katika kucheza mpira wa kikapu. Jambo lolote tu ambalo tungeweza."" Walirusha sarafu juu kuamua ni nani angekaa bila kulala. McAllister alifurahia sana aliposhinda kuwa 'mtazamaji'. Lakini ulimbukeni wao ulijitokeza pale kulipozuka kikwazo cha jinsi yeye mwenyewe angemchunguza mwenzake Randy. Angefanya hivyo vipi bila yeye mwenyewe kulala? ""Tulikuwa wapumbavu. Wajua, wapumbavu wachanga,"" anasema ""na nilikaa macho nikimfuatilia…na baada ya usiku wa tatu bila kulala, mwenyewe nilishangaa kuzinduka na kujipata nilikuwa nimelala kwa kuinamisha kichwa kwenye ukuta, na nilikuwa naandika maelezo ukutani."" Vijana hao waligundua kwamba walihitaji kumshirikisha mhusika wa tatu. Na hapo ndipo walipomwita rafiki yao Joe Marciano kusaidia katika kuwa 'mtazamaji'. Muda mfupi baada ya Marciano kujiunga nao, mtafiti kuhusu usingizi kutoka Chuo Kikuu cha Stanford William Dement naye alifika. Dement kwa sasa ni profesa lakini mwaka 1964 alikuwa tu ndio anaanza kazi yake ya utafiti katika fani ya sayansi ya usingizi, ambayo ilikuwa bado change. Alikuwa amesoma habari kuhusu kisa cha vijana hao wawili katika gazeti moja la San Diego na akaamua mara moja kwamba alitaka kushiriki. Hilo kwa kiasi fulani liliwatuliza roho wazazi wa Randy. ""Wakati huo, pengine nilikuwa mtu pekee duniani aliyekuwa amefanya utafiti halisi kuhusu usingizi,"" Dement anasema. ""Wazazi wa Randy walikuwa na wasiwasi kwamba utafiti huo ungemdhuru. Kwa sababu wakati huo haikuwa imebainika kuhusu iwapo mtu angefariki kwa kukaa muda mrefu bila kulala."" Uwezo wa binadamu kukaa bila kulala ni jambo ambalo BBC imeliangazia awali. Utafiti kwenye wanyama, utafiti mmoja ambao uliwashirikisha paka ambao walikufa baada ya kukaa siku 15 bila kualla, ulikuwa umeuliza maswali ya iwapo kuna mambo mengine mfano msongo wa mawazo, mfadhaiko au kemikali mwilini, ambayo huchangia kifo cha mtu aliyekosa usingizi na wala si kukosa usingizi kwenyewe. McAllister anasema kwenye utafiti huo wa awali uliowahusisha wanyama, watafiti walitumia kemikali, jambo ambalo pengine liliathiri matokeo. ""Randy alikuwa mara kwa mara anakunywa soka aina ya Coke, lakini kando na hilo, hakunywa dawa au kemikali za kumchangamsha mtu zilizokuwa maarufu wakati huo kama vile Dexedrine au Benzedrine,"" anasema. Huko San Diego kufikia wakati ambapo William Dement alikuwa anawasili, Randy, baada ya kukaa siku kadha bila usingizi, alikuwa bado mchangamfu na mwenye matumaini sana na hakuonekana akiwa na udhaifu wowote. Lakini kadiri siku zilivyosonga, vipimo walivyomfanyia vilianza kutoa matokeo ya kushangaza. Walipima uwezo wake wa kuonja, kunusa na kusikia na baada ya muda uwezo wake wa kutambua na kuhisi vitu ulianza kuathirika. McAllister anakumbuka Randy akianza kusema: ""Msinifanye ninuse hicho, siwezi kuvumilia harufu hiyo."" Jambo la kushangaza hata hivyo, ustadi wake wa kucheza mpira wa kikapu uliimarika. Hili hata hivyo huenda lilichangiwa na hatua yake ya kuucheza mchezo huo zaidi. ""Alikuwa saw asana kimwili,"" anasema Dement. ""Kwa hivyo, tuliweza kumsaidia kuendelea kutolala kwa kucheza mpira huo wa kikapu au kucheza mchezo wa kuvingirisha matufe chini. Iwapo angefunga macho, angelala mara moja."" Usiku, ilikuwa vigumu zaidi kumzuia kulala kwani hakuwa na mengi ya kufanya, na hivyo basi wawili hao walikuwa na wakati mgumu zaidi kumzuia kulala. Haya yote yalipokuwa yanatendeka, walianza kuangaziwa zaidi kwenye vichwa vya habari. Wakati mmoja, taarifa yao ilikuwa ndiyo ya tatu kwa kuandikwa zaidi katika magazeti ya taifa Marekani baada ya  John F Kennedy na ziara ya The Beatles. Hata hivyo, wengi waliiangazia kama utani. Lakini wanafunzi hao walikuwa hawafanyi mzaha na waliendelea na mpango wao bila kuvunjwa moyo. Mwishowe, baada ya kufikisha muda wa saa 264 bila kulala, rekodi ya dunia ikawa imevunjwa na majaribio yao yakasitishwa. Badala ya kutulia na kulala fofofo kitandani, Randy alikimbizwa hadi hospitali ya jeshi la wanamaji ambapo shughuli kwenye ubongo wake zilifuatiliwa kwa karibu. McAllister anaeleza kilichotokea baada ya hapo. ""Hivyo analala saa 14 mfululizo - hatukushangazwa na hilo - na baadaye anaamka, zaidi ili kwenda haja. Usiku wake wa kwanza, kiwango chake cha kipindi cha usingizi uliokolea (ambao kwa kitaalamu hufahamika kama REM) ambacho wakati huo kilihusishwa na ndoto - lakini hilo lilibadilishwa baadaye - kilikuwa juu mno. Usiku uliofuata, kiwango hicho kilianza kupungua na siku chache baadaye, kiwango chake kikarejea kawaida. ""Na kisha, aliamka na kwenda shuleni…lilikuwa jambo la kufurahisha,"" Dement anaongeza. Matokeo ya Randy hospitalini yalitumwa Arizona kuchunguzwa zaidi. McAllister anasema matokeo yalionesha kwamba ""ubongo wake ulikuwa unalala akiwa bado yuko macho muda wote … sehemu ya ubongo ingelala lakini nyingine ingeendelea kfuanya kazi."" Kwake, anasema, hilo linaeleweka ikizingatiwa mabadiliko ya kibiolojia yalichoangia chimbuko la binadamu wa sasa. ""Yeye hakuwa mwanadamu wa kwanza - au hata kwa viumbe waliotangulia binadamu wa sasa - kulazimika kukaa macho kwa zaidi ya usiku mmoja na kwamba kuna uwezekano ubongo wa binadamu ulibadilika ili kuuwezesha kulalisha sehemu moja nyingine ikiendelea kufanya kazi - sehemu moja ingelala na kujikarabati upya, nyingine ikiendelea kufanya kazi. Na hilo huenda lilimzuia kuathirika na ukosefu wa usingizi,"" anasema. Watu wengine kadha walijaribu kuvunja rekodi ya Gardner ya kukaa muda mrefu zaidi bila kulala miaka iliyofuata. Lakini maafisa wa Guinness Book of Records wanaotambua rekodi duniani waliacha kuidhinisha rekodi hizo, kwa sababu waliamini majaribio hayo yangedhuru afya ya wahusika. Randy hakuonekana kuwa na dalili zozote za kuugua au kudhurika kutokana na hatua yake ya kukaa siku 11 bila kulala. Hata hivyo, baadaye maishani alilalamika kwamba alikuwa na tatizo la kukosa usingizi. Katika kikao na wanahabari nje ya nyumbani kwao baada ya majaribio hayo, vijana hao watatu walijibu maswali kutoka kwa umati uliokusanyika. Randy aliwajibu kwa kutumia falsafa kuhusu majaribio yao. ""Lilikuwa tu suala la uwezo wa fikira kushinda mwili,"" alisema."	https://www.bbc.com/swahili/habari-43139596
politics	Milipuko Iran: Je ni nani wa kulaumiwa na kwa nini?	Katika kipindi cha miezi kadhaa iliyopita Iran imekuwa ikishuhudia msururu wa ''mashambulio'' ya moto unaotekeketeza maeneo  ya kimkakati na ya kiuchumi kote nchini humo. Je ni nani wa kulaumiwa na kwa nini? Mkasa wa moto katika kituo cha nyuklia cha Natanz, ndilo tukio la hivi punde.	https://www.bbc.com/swahili/habari-53344788
technology	Idris Sultan ashitakiwa kwa kutumia namba ya simu isiyosajiliwa kwa jina lake	Mchekeshaji maarufu nchini Tanzania Idris Sultan ameachiwa kwa dhamana hii leo baada ya kupandishwa mahakamani na kusomewa mashtaka ya kutumia namba ya simu ambayo haijasajiliwa jina lake. Msanii huyo alikamatwa Jumanne wiki iliyopita baada ya kujisalimisha kituo cha polisi jiji Dar es Salaam. Baada ya kushikiliwa na polisi kwa zaidi ya wiki moja Sultan amefikishwa katika mahakama ya Kisutu hii leo na kusomewa shitaka la kutosajili nambari ya simu aliyokuwa anaitumia ambayo imesajiliwa kwa jina la mtu mwengine. Anayetajwa kusajili laini hiyo, Innocent Maiga pia ameshatkiwa pamoja na Bw Sultan kwa kosa la kutoarifu mabadiliko ya umiliki wa laini ya simu iliyosajiliwa kwa jina lake. Msanii huyo ameachiwa kwa dhamana baada ya watu wawili kusaini bondi ya Shilingi za Tanzania milioni 15 kila mmoja, wakili wake Bennedict Ishabakaki ameieleza BBC. Wawili hao wanatuhumiwa kufanya makossa hayo kinyume cha Sheria ya Mawasiliano ya Kielektoniki na Posta, na endapo watakutwa na hatia watakabiliana na adhabu ya faini isiyopungua Shilingi milioni tano, ama kifungo kisichopungua miezi 12 ama vyote faini na kifungo. Kesi dhidi ya msanii huyo imeahirishwa mpaka Juni 9. Kabla ya kufikishwa mahakamani, polisi na wakili wa msanii huyo waliiambia BBC kuwa alikuwa pia akihojiwa kwa tuhuma za kutenda makosa ya kimtandao. Wakili Ishabakaki pia aliiambia BBC kuwa mteja wake alikamatwa na kuhojiwa na polisi juu ya mkanda wa video uliosambaa mitandaoni hivi karibuni akionekana akiicheka picha ya zamani ya rais Magufuli. Hata hivyo, hii leo, hakufunguliwa mashtaka yoyote kuhusiana na suala hilo.	https://www.bbc.com/swahili/habari-52819547
politics	M﻿ahakama ya juu yaidhinisha ushindi  wa William Ruto	"Mahakama ya juu imeidhinisha Uchaguzi wa William Ruto kuwa rais mteule wa Kenya baada ya kesi iliowasilishwa na mpinzani wake mkuu katika uchaguzi huo Raila Odinga kukosa ushahidi wa kutosha. W﻿akitoa uamuzi wao wa pamoja, majaji hao walioongozwa na jaji mkuu Martha Koome walisema kwamba ushahidi uliotolewa na mlalamishi Raila Odinga ulikuwa umejaa uvumi na porojo. Akiangazia maswala tisa ya kesi hiyo, Jaji Martha Koome amesema kuwa mshindi wa uchaguzi huo William Ruto alifanikiwa kupita kikwazo cha kura asilimia 50 na moja ya kikatiba.  Akitangaza matokeo hayo , mwenyekiti wa Tume Huru ya Uchaguzi na Mipaka (IEBC) Wafula Chebukati, alimtangaza Dkt Ruto kuwa Rais mteule baada ya kupata kura milioni 7,176,141 (asilimia 50.49) dhidi ya milioni 6,942,930 za Bw Odinga (asilimia 48.85) )Prof George Wajackoyah wa Roots Party alifanikiwa kura 61,969 (asilimia 0.44) huku David Mwaure Waihiga wa Agano Party akiibuka wa nne kwa kura 31,987 (asilimia 0.23). lakini akitoa uamuzi huo jaji mkuu Martha Koome alisema kwamba kura zilizokataliwa haziwezi kujumlishwa katika hesabu ya kumtafuta aliyeibuka mshindi. B﻿i Koome alisema kwamba mbinu iliotumika na tume ya uchaguzi kupata asilimia 64.4 ya wapiga kura ilikuwa sahihi. Kuhusu ni nani aliyekuwa na uwezo wa kujumlisha na kuthibitisha matokeo katika tume ya uchaguzi ya IEBC , jaji huyo wa Mahakama ya Juu alisema kwamba   mamlaka ya kuthibitisha na kujumlisha matokeo ya uchaguzi wa urais hayatokani na mwenyekiti bali tume. Alisema kwamba  Sambamba na maamuzi ya awali ya mahakama - mwenyekiti hawezi kujipa mamlaka ya kuthibitisha na kujumlisha matokeo bila kuwajumuisha wengine. Hatahivyo majaji walizingatia ukweli kwamba makamishna wanne waliopinga matokeo ya mwisho walishiriki katika uhakiki wa awali na kujumlisha matokeo. Bi Koome alisema kwamba makamishna hao wanne hawakutoa hati yoyote inayoonyesha matokeo yalibadilishwa na hawakueleza ni kwa nini walishiriki katika mchakato wa uhakiki ambao walisema ""haukuwa wazi"",. Wakiangazia suala la kuingiliwa kwa tovuti ya matokeo,majaji hao wamesema kwamba hakuna ushahidi kwamba mfumo wa matokeo uliingiliwa Bi Martha , alisema kwamba  hakukuwa na ushahidi kwamba mtu yeyote aliingilia mfumo wa utumaji matokeo kwa lengo la  kuvuruga matokeo. Aliongezea kwamba tume ilieleza vya kutosha jinsi mfumo ulivyonasa fomu za matokeo zilizowekwa katika tovuti yake na kwamba zote zilikuwa sawa na zile zilizowasilishwa katika kituo kikuu cha kuhesabia kura. Majaji hawakushawishiwa na madai kwamba teknolojia hiyo ilifeli katika majaribio ya uadilifu, uthibitisho, usalama na uwazi, jaji mkuu anasema. Jaji mkuu anasema hakukuwa na ushahidi kwamba fomu za uchaguzi katika tovuti ya matokeo ya mtandaoni zilibadilishwa kutoka fomu za awali zilizochapishwa. Jaji Koome, katika ukosoaji mkali wa baadhi ya waliowasilisha hati za kiapo, anawaonya mawakili dhidi ya kuwasilisha ushahidi wa kupotosha au kubuniwa. Katika kesi moja anasema kwamba ushahidi umeonekana kuwa ""hewa' /wongo na kupeleka korti kwenye ‘safari ndefu ya sarakasi’ Iwapo kulikuwa na jaribio la kuwazuia wapiga kura kujitokeza kwa wingi, Jaji mkuu alisema kuahirishwa kwa baadhi ya chaguzi hakukuwa na ukandamizaji wa wapiga kura na kumdhuru Raila Odinga. Aliongezea kwamba mahakama ya Juu iliridhika kwamba tume ya uchaguzi ilikuwa na uwezo wa kuahirisha uchaguzi katika baadhi ya sehemu za nchi."	https://www.bbc.com/swahili/articles/c72wwrww4vvo
politics	Waziri mkuu wa Ethiopia Abiy Ahmed awataka raia kuwasaidia wanajeshi kupigana vita dhidi ya waasi wa TPLF Tigray	"Waziri mkuu wa Ehiopia ametoa wito kwa raia kujiunga na jeshi katika vita dhidi ya waasi  katika jimbo la Tigray Abiy Ahmed aliwaomba raia wote walio na uwezo kuonyesha uzalendo wao  kwa kushiriki katika vita hivyo , vinavyoendelea katika eneo la kaskazini mwa taifa hilo. Mapigano yameongezeka tangu mwezi Juni wakati waasi , wanaoongozwa na chama cha TPLF walipoteka eneo kubwa la Tigray katika vita. Hatua hii inajiri baada ya jeshi kuondoka na kutangaza kumalizika kwa vita. Katika ishara za kuonesha jinsi jeshi hilo linavyohitaji kila mbinu , bwana Abiy - mshindi wa tuzo ya Nobel , alisema kwamba taifa lote linapaswa kuwasaidia wanajeshi ili kuwashinda wapiganaji wa TPLF. ''Vyombo vya habari, wasanii, na wanaharakati wa kijamii wanatarajiwa kuchangia katika kuimarisha uungwaji mkono wa raia kwa taifa lao'', alisema waziri mkuu  katika taarifa hiyo. ''Kila raia wa Ethiopia lazima afanye kazi kwa bidii na vyombo vya usalama ili kuwa macho na masikio ya taifa ili kuwasaka majasusi na maajenti wa magaidi wa  TPLF''. Wapiganaji wa TPLF wametajwa kuwa shirika la kigaidi na serikali. Lakini kundi hilo linasema ndilo linaloendesha serikali rasmi ya jimbo hilo la Tigray. Mapiganao yalizuka mwezi Novemba  2020 kati  ya serikali  na wapiganaji wa  chama chaTPLF , ambacho kilitawala Ethiopia kwa miongo kadhaa na sasa kinadhibiti Tigray. Mzozo huo umewalazimu zaidi ya watu milioni 2 kutoroka makazi yao , huku mamia ya maelfu wakijipata katika hali ya ukame.. Wiki sita zilizopita , serikali ilitangaza kusitishwa kwa vita kwasababu ya hali ya kibinadamu , baada ya kupoteza udhibiti wa maeneo muhimu ikiwemo mji mkuu wa jimbo hilo Mekelle. Ilisema kwamba kusitishwa kwa vita hivyo kutaendelea hadi msimu wa kilimo utakapokamilika. Msimu wa upanzi unaanza mwezi Juni na kuisha mwezi Septemba. Wiki iliopita , kamanda wa waasi hao aliambia BBC kwamba kuingia kwa wapiganaji wake katika majimbo jirani kulilenga kuondoa vizuizi ambayo vimekuwa vikizuia misaada kuingia katika eneo hilo. Lakini taarifa ya waziri mkuu iliwashutumu waasi hao kwa kutafuta msaada na badala yake kutowaruhusu wakulima kuendelea na upanzi wa mimea.""Imeonekana kuwa wakulima wa Tigray hawataweza kulima kwa usalama isipokuwa tu Watigray watatenganishwa na kundi la kigaidi,"" Bw Abiy alisema. Taarifa hiyo pia ililenga wengine katika jamii ya kimataifa. Waziri mkuu alilaumu  ""mikono ya kigeni"" kushiriki katika vita, na alidai wengine walikamatwa ""mikono mitupu inayounga mkono [vikosi vya Tigray] chini ya mwamvuli wa misaada ya kibinadamu."" Serikali ya Ethiopia wakati mmoja iliita mzozo wa Tigray ""operesheni ya sheria na utulivu"", na mnamo Novemba ilitangaza ushindi. Lakini ni ishara ya mabadiliko makubwa ambayo Waziri Mkuu Abiy Ahmed sasa anatoa wito kwa kila Muethiopia wa umri kujisajili. Sio Tigray pekee ambayo iko hatarini, mikoa ya karibu ya Afar na Amhara inaonekana kukabiliwa na tishio. Wiki iliyopita, vikosi vya Tigray viliteka mji wa kale wa Lalibela huko Amhara - inaonekana bila vita. Mapigano pia yameripotiwa katika mji wa kimkakati wa Weldiya. Wakati vikosi na wanamgambo wameendelea kupigana serikali inasisitiza jeshi la shirikisho liliacha kushiriki katika mzozo mkali mwishoni mwa Juni - wakizingatia usitishaji mapigano wa pamoja kwa sababu za kibinadamu. ""Wito kwa silaha"" ya kitaifa ni taarifa ya ujasiri lakini kuna maswali juu ya  nguvu ya kweli ya jeshi la shirikisho."	https://www.bbc.com/swahili/habari-58165485
health	"David Sinclair: Mwanasayansi anayedai “uzee ni ugonjwa"" na unaweza kutibiwa"	Uzee ni uhalisia na hauepukiki , huwa hatma ya kila mtu. Hali hii huwa inakaribia hatua ya mwisho ya maisha ya binadamu, lakini mwanasayansi wa maumbile David Sinclair anakanusha mtazamo huo. Kwa mujibu wa utafiti ambao umefanywa zaidi ya miongo miwili, anasema kuwa kuna uwezekano wa kuzuia mtu kuzeeka mapema, kwa kuzingatia mambo kadhaa ili kuweza kumfanya mtu kuwa na afya njema kwa muda mrefu. Sinclair anaamini kuwa muda si mrefu itawezekana kuondoa uzee kwa kutumia dawa pia , ambazo bado ziko kwenye majaribio kwa ajili ya lengo hili na labda tutaweza kuondoa uzee. Mwanasayansi huyo ambaye ni daktari kutoka chuo kikuu cha Australia, na taasisi ya teknolojia ya Massachusetts ya Marekani anafanya kazi katika maabara ya chuo kikuu cha Harvard ambako anafanya utafiti wa kwanini tunazeeka. Amepata tuzo kadhaa za kisayansi kutokana na kazi yake. Na hata amekuwa mtu maarufu. Amepigiwa kura kama miongoni mwa watu 100 wenye ushawishi zaidi duniani jarida la Time magazine liliandika .Jarida hilo lina wafuasi wa twitter ambao ni karibu  200,000., Mtafiti pia ana wagonjwa 35 na alianzisha kampuni kadhaa za kisayansi, baadhi yazo zimejikita katika kuchelewesha watu kuzeeka au kuzuia uzee. Sinclair pia ni mwanndishi wa kitabu cha  Lifespan kinachoangalia matarajio ya siku za kuishi , kiliibuka kuwa kitabu kinachonunuliwa zaidi. Aliandika kuhusu imani maarufu ya uzee kutoepukika. Mwanasayansi huyo anaamini kuwa ni lazima tubadili mitazamo yetu ya jinsi tunavyofikiri kuhusu umri: badala ya kuona kuwa ni mchakato wa kawaida tu na kuwa ni jambo asilia, tunapaswa kuona kuwa huo ni ugonjwa ambao unaweza kutibiwa na ukapona. Sinclair anasema haya ni mabadililko makubwa katika mtazamo wetu juu ya uzee ambao unaweza kusaidia kuongeza muda wa kuishi. Na kuachana na imani potofu kuwa lazima kila mtu azeeke. Vilevile anasema , tiba inaweza kutusaidia kuishi miaka mingine zaidi , inapidi tuzingatie hilo kwa umakini. Wanasayansi wameainisha sababu tisa zinazoweza kusababisha uzee, na katika utafiti wake wa miaka 25 iliyopita, tulipata ushahidi kuwa miongoni mwa ushahidi uliopatikana  ni kuwa ushahidi mmoja  unasababisha tatizo lingine na inajumuisha na kupoteza taarifa. Tuna taarifa za aina mbili kuhusu miili yetu , moja ni umeirithi kutoka kwa wazazi wetu na pili ni kuathirika na mazingira na muda. Nadhani hizi ndizo sababu zinazotufanya tuzeeke. Hakuna sheria ya kibailojia inayosema lazima tuwe wazee. Hatujui jinsi ya kuachana na dhana hii lakini tunaweza kuwa bora zaidi kama tukipunguza hili. Na maabara inaweza kufanya mchakato huo. Jinsi tunavyoishi kila siku kuna athari kubwa katika maisha yetu ya kila siku na hata kupunguza siku za kuishi. Kufanya kitu kwa usahihi kunaweza kumfanya mtu asizeeke kwa haraka. Katika utafiti wetu wa wanyama kama panya na hata papa na tembo ambao wana mifumo tofauti ya maisha na wanaweza kuishi katika miaka tofauti Zaidi ya hayo, zaidi ya  80% ya afya za siku zetu zijazo zinategemea jinsi tunavyoishi na wala sio vina saba-DNA. Kuna mambo ambayo wanasayansi wameyagundua kwa watu wanaoishi muda mrefu. Yakiwa yanajumuisha aina sahihi ya chakula na kiasi ambacho mtu anakula, kutokula chakula chenye mafuta mengi au mtu akila kidogo mara nyingi anaweza kuishi zaidi. Mazoezi pia yanasaidia. Na kuna wale ambao wanadhani kubadilisha nyuzi joto la maji ni muhimu pia. Sababu inayowafanya wanasayansi kuamini kuwa aina fulani ya maisha inaweza kusaidia mwili kupambana dhidi ya ugonjwa wa uzee. Kujihisi baridi, kuhisi hasira na kushindwa kupumua pia ni njia nyingine za kupata kinga thabiti. Utafiti unaamini kuwa kama mtu akifanya mazoezi vizuri na kula chakula sahihi kutasaidia kupunguza kasi ya uzee. Uzee unasababisha magonjwa mengi sana kama ugonjwa wa moyo, kisukari na magonjwa mengine. Hivyo wazo la kumfanya mtu kuwa kijana , litaweza kumfanya aweze kuishi muda mrefu zaidi. Katika utafiti uliochapishwa hivi karibuni katika jarida la  Nature limezungumzia suala la watu wa kale kuishi miaka mingi. Hii ikionesha kuwa kutokana na shughuli tunazozifanya, hatuwezi kuchelewesha uzee au kuzuia watu kuzeeka. Miaka 200 iliyopita, binadamu alikuwa ana uwezo wa kutembea kwa kasi ya farasi. Kuna teknolojia ambazo tunaweza kuzitumia na kutatua tatizo hilo na kufanya maisha yawe bora zaidi.	https://www.bbc.com/swahili/habari-58812700
religion	Mtume Muhammad: Mfahamu mwanamke wa India aliyemtusi Mtume Muhammad	"India inakabiliwa na shinikizo la kidiplomasia  kuhusu matamshi yenye utata yaliyotolewa na afisa w angazi ya juu wa chama tawala cha nchi hiyo - Bharatiya Janata Party (BJP) ambaye alimtusi Mtume Mohammad. Nupur Sharma alizitoa kauli hizo siku 10 zilizopita baada ya kushiriki katika mdahalo wa televisheni, ambayo yamewakera Waislamu nchini India, na zaidi ya makumi kadhaa yan chi za Kiislamu. Jumapili chama cha BJP  kilimsimamisha kazi Bi Sharma. Mkuu wa habari wa    chama  tawala nchini , Naveen Kumar Jindal, pia a,esimamishewa kazi  kwa kutuma picha za matusi. BJP kilisema  katiika taarifa yake kuwa  ""kinapinga  mawazo yoyote yanayotusi au kudharau kikundi au dini ,"" na kuongeza kuwa   ""hakiwaungi mkono watu hao au farsafa  wanazoziamini."" Wanadiplomasia wa India wanajaribu kuzishawishi nchi za Kiislamu ambazo zimekasirishwa na kosa la  kudhihakiwa kwa Mtume kutambua kuwa matamshi hayo hayaonyeshi msimamo wa serikali ya na kwamba  hayo ni ""maoni ya itikadi kali""  Kabla ya kufutwa kazi, Nupur Sharma  ambaye ni mwanasheria mwenye umri wa miaka 37, alikuwa ni mtu mashuhuri   ""msemaji wa BJP "" ambaye amekuwa akionekana mara kwa mara hasa nyakati za usiku kwenye vipindi vya televisheni  kuitetea serikali  ya Waziri mkuu wa India Nahendra Modi Alipokuwa akisoma katika chou kikuu cha Delhi, Sharma alianza safari yake ya kisiasa katika mwaka 2008 wakati alipochaguliwa kuwa rais wa wanafunzi  wa chama cha  Akhil Bharatiya Vidyarthi Parishad (ABVP), ambalo ni vuguvugu la Wahindu la Rashtriya Swayamsevak Sangh. Mwaka 2011 alisoma shahada ya uzamifu nchini India, ambapo alitumukiwa shahada ya uzamifufu ya sheria ya kimataifa ya kimataifa   kutoka  Chuo cha masuala ya Kiuchumi cha London- London School of Economics.  Mnamo mwaka 2013 alikuw amjumbe wa kamati ya habari ya chama tawala cha PJP, na hapo aliweza kushiriki katika mdahalo wa  televisheni  unaofanyika katika lugha za Kihindu na Kiingereza. Miaka miwili baada ya kutangazwa upya kwa uchaguzi, alikuwa mgombea wa BJP dhidi ya kiongozi wa Delhi  Arvind Kejriwal. Haukuwa ucgaguzi ambao yteyote alitarajiw akushinda, lakini kampeni yake imara ilimfanya ateuliwe kuwa Msemaji rasmi wa chama mjini Delhi, na mwkaa 2020 akawa ""Msemaji wa taifa"" wa  BJP. Kuwait, Qatar na Iran oJumapili ziliwaita mabalozi wa India kuelezea hasira zao. Saudia pia ililaani kauli zilizotolewa na Sharma, na  Qatar inasema inategemea Idia iombe radhi kwa umma. ""Kuruhusu chuki dhidi ya Uislamu kuenedelea bila kukomeshwa, inatishia haki za binadamu, na inaweza kupelekea chuki zaidi na ubaguzi, jambo linalosababisjha ghasia na chuki zaid"", ilisema wizara ya mambo ya nje ya  Qatar. Saudi Arabia pia imeelezea kukasirishwa kwake na kitendo cha Sharma. ""Wizara ya mambo ya nje inalaani vikali matamshi yaliyotolewa na msemaji wa chama cha cha Bharatiya Janata (BJP) nchini India, kumtukana Mtume Mohammad, rehema na  amani viwe juu yake,  na tunaendelea kukataa chuki dhidi ya Uislamu."" ilisema. Balozi wa India nchini  Qatar, Deepak Mittal, amesema kuwa matamshi yaliyotolewa na baadhi ya 'wenye chuki' hayaoneshi maoni ya serikali ya India. Viongozi wa ngazi ya juu wa BJP na mabalozi wengine  pia walilaani kauli tata zilizotolewa na Bi Sharma. Lakini wachambuzi wanasema uongozi wa juu wa chama na serikali huenda wakalazimika kuongea wazi . ""kama hili halitafanyika,"" wanasema, "" inaweza kuharibu vibaya mahusiano ya kidiplomasia kati ya India na mataifa haya'' Wakati huo huo na Rais wa Urusi Vladimir Putin pia alielezea a kutofurahishwa kwake na matamshi yenye utata kumuhusu Mtume Mohammad katika serikali ya India. Bw  Putin aliishauri India wakati wa mkutano wake wa mwaka na waandishi wa habari, alisema, ""Matusi dhidi ya Mtume Mohammad ni ukiukaji wa uhuru wa dini na kuwakashifu Waislamu. """	https://www.bbc.com/swahili/61741663
business	Zaidi ya watu 270,000 wakimbia makazi yao kutokana na mafuriko Somalia	Zaidi ya watu 270,000 wameyahama makazi yao kutokana na mafuriko makubwa kuikumba Somalia. Mafuriko hayo yaliyotokea baada ya kingo za mto Shabelle kupasuka. Waathirika wa mafuriko hayo yametokea kwa watu ambao awali waliyahama makazi yao na kuanza kuishi chini ya miti kwa kuwa mafuriko yalisomba tenti zao. Wakati mvua zaidi na mafuriko vikitarajiwa, Baraza la wakimbizi la Norway (NRC) imetoa wito kutoa msaada kwa ajili ya maelfu ya watu wanaoishi katika eneo ambalo tayari limeathiriwa na mzozo na usalama duni. ''Mafuriko yameharibu zaidi ya theluthi nne ya mji wa Beledweyne na vijiji  vya karibu vikiwa vimefurika maji. Haya ni maeneo masikini ya sehemu ya Somalia, ambayo kwa sasa hakuna umeme, maji safi na salama ya kunywa, mifugo imepotea na mazao ya yameharibiwa. Timu yetu inahofia familia karibu 30,000 kuwa zimehama makazi kutokana na mafuriko katika eneo la Bardaale, kusini mwa Somalia. Jamii hizi zinahitaji msaada wa haraka ,'' amesema Mkurugenzi wa NRC nchini Somalia, Victor Moses. Athari kwa wakazi Kwa mujibu wa Shirika la wakimbizi duniani na Baraza la kuhudumia wakimbizi la Norway, NRC watu 273,000 wamekosa makazi kutokana na mafuriko mwezi Oktoba pekee, wengi katika kijiji cha Baladweeyne wameathirika zaidi kutokana na kufurika kwa mto wa Shabelle. Idadi kamili ya watu walioyahama makazi yao kutokana na ukame, mafuriko na mzozo mpaka sasa mwaka huu nchini Somalia imefikia watu 575,000. ''Nchi tayari imeharibiwa na ukame, ambao umechangia maelfu ya watu kuyaacha makazi yao mwaka huu. Jamii zilizoathirika zimekuwa tegemezi zaidi kwa misaada ya kibinaadamu na inakuwa vigumu kurejea katika hali zao za kawaida,'' Moses ameeleza. Watoto, wanawake na wazee wanakabiliwa na njaa kali, wako hatarini kupata athari za kiafya katika maeneo waliopo, misaada ya kibinaadamu haiwafikii kutokana na ukosefu wa usalama na mizozo, kwa mujibu wa shirika la NRC, wanahitaji sana chakula, maji, malazi , huduma za kiafya, vyoo na vyandarua. ''Hifadhi ya chakula imeharibiwa, watoto, wakinamama na watu wazima wako kwenye hatari ya kukumbwa na baa la njaa na magonjwa. Magonjwa kama kipindupindu yanaweza kulipuka na kusambaa haraka''.Aliongeza Moses Zaidi ya yote, mvua kubwa imetabiriwa kunyesha nchini Somalia pia kukitarajiwa mafuriko zaidi katika kipindi cha majuma kadhaa yajayo.	https://www.bbc.com/swahili/habari-50263267
health	Je, ni matatizo gani unakumbana nayo kwa kuwa mama katika umri mkubwa?	Baadhi ya maswali hayana jibu la uhakika. Majibu yanakuwa mengi. Zinatofautiana kati ya mtu na mtu. Hata hivyo maswali na majibu hayaishii hapo. Swali ni: Je, ni umri gani sahihi wa kuwa mama? Pooja Khade-Pathak anaishi Pune. Wanafanya kazi katika kampuni ya rasilimali watu. Aliamua kuwa mama akiwa na umri wa miaka 23. Leo ana umri wa miaka 33 na binti yake ana miaka 10. Anasema alichukua uamuzi wa kuwa mama. Wazo la pili nililokuwa nalo ni afya yangu. Nikiwa na umri wa miaka 23, nilikuwa na afya njema kabisa. ''Kwa hivyo nilifikiri nitaweza kukabiliana vyema na mfadhaiko na kujizuia,'' Pooja anasema,'' ''Kuna ushindani katika kila nyanja. Kuna kupanda na kushuka. Taaluma yangu haikuanza vizuri. Kwa hiyo nilifikiri nikipumzika katika hatua hiyo ningekuwa na nafasi nzuri ya kusonga mbele. Niliona ni bora zaidi kuwa mama mwanzoni kuliko kuchukua mapumziko,'' Pooja anaongeza. ''Mbali na hilo, sikutaka kuwa na pengo la kizazi kati yangu na uzao wangu. Ndiyo maana nilifanya uamuzi huu.'' Kitaalamu hili ni swali la kibinafsi sana, lakini kwa mtazamo wa kimatibabu kila mtu anapaswa kupigana kwa upande tofauti. Daktari wa magonjwa ya wanawake kulingana na Nandini Palshetkar, miaka 25 hadi 35 ndio wakati mzuri wa kuwa mama. Dk. Palshetkar anasema kwamba ''mwanamke anapaswa kukabiliana na matatizo mengi katika kuwa mama baada ya miaka 35. Kwa hiyo, miaka kumi kati ya miaka 25 na 35 inafaa kwa kuwa mama. Ni vigumu sana kupata mimba baada ya miaka 35.'' ''Hivi sasa wasichana wanachelewa kuolewa. Baada ya hapo, inaamuliwa lini wawe mama. Kwa kuzingatia hali ya sasa, wasichana wanapaswa kuwa waangalifu sana. Wapimwe uwezo wao wa kupata ujauzito.'' ''Kipimo hiki, kinachoitwa AMH (anti-mullerian hormone), inaweza kuchunguza kiasi cha mayai yaliyorutubishwa katika mwili wa mwanamke. Kiwango cha chini ina maanisha hatari ni kubwa zaidi. Kwa hiyo, wanawake wadogo wanapaswa kuwa makini.'' Daktari mashuhuri wa magonjwa ya wanawake kutoka Nagpur, Dk. Chaitanya Shembeker anaamini kwamba umri unaofaa kuwa mama ni miaka 25 hadi 30. ''Umri wa hifadhi ya ovari ya wanawake wanaokuja kwetu kwa ajili ya IVF, yaani katika utungisho wa vitro, imeshuka hadi miaka 30. Kwa umri wa miaka 32, inapungua zaidi,'' anasema. ''Tunaiga nchi za magharibi. Kama wao tunazingatia zaidi taaluma. Tatizo linaanzia hapo. Haijalishi ni watoto wangapi wanaotafutwa, lakini umri wa uzazi unapaswa kuwa sawa.'' Dk. Palshetkar anaongeza, ''Uzee wa ovari ni tatizo kubwa hivi sasa. Unaathiri takriban asilimia 30 ya wanawake vijana wanaokuja kwenye kliniki yangu. Wanaolewa wakiwa na umri mkubwa na kisha kuamua wakati wa kuwa mama.'' Wanawake wengi wadogo huchagua chaguo hilo, lakini kuna wale wasiwekwa kwenye kundi hilo. Hali za kipekee. Kwa hivyo nadhani umri sahihi wa kuwa mama ni miaka 25 hadi 35. ''Dk Kulingana na Shembaker, chaguo la kufungia manii sio la vitendo sana. Sasa kuna wimbi kubwa la kugandisha mayai ya uzazi. Makampuni mengi makubwa pia hutoa bima kwa hili, lakini katika suala hili si tu yai la uzazi, bali pia umri wa mwanamke azingatiwe. Vikomo vya mwili pia huongezeka kadri umri unavyoongezeka. Ujana ni uvumilivu zaidi, uwezo zaidi wa kimwili.'' anasema Dk.Says Shembaker. ''Lakini kuzaa inasemekana kuwa ni uzazi wa pili wa kila mwanamke, kwani matatizo kama kisukari, shinikizo la damu na kadhalika hujitokeza wakati wa ujauzito. Kwa hiyo, matatizo hayo yanaweza kuepukika kwa kuolewa na kuzaa mtoto kwa wakati,'' kulingana na Dk.Says Shembaker. Rita Joshi, anayetoka Mumbai, anafanya kazi katika Nyanja ya teknolojia ya habari.Walikuwa wamebanwa na taaluma zao katika umri unaokubalika kijamii kuzaa. Ilibidi aende nje ya nchi mara kadhaa kama sehemu ya kazi yake.Walioana kwa miaka 35 kwa sababu kadhaa. Baada ya ndoa alifanya majaribio kadhaa ya kupata ujauzito kwa njia ya kawaida, lakini hakukuwa na mafanikio. Alijaribu chaguo la IUI na IVF, lakini hakupata wakati katika taaluma yake.Mwishowe alijaribu chaguo la IVF mnamo Oktoba 2020. Kulikuwa na kizuizi wakati huo na kwa sababu ya kazi anayoifanya akiwa  nyumbani aliweza kuwa na wakati unaofaa wa matibabu na mwishowe akawa mama wa binti mrembo. Sio Rita Joshi pekee anayesimulia hadithi yake kwamba ndoa inachelewa kwa sababu ya taaluma na kisha uzazi unacheleweshwa. Sababu kwa nini umri ni muhimu kwa wanawake ni kwa sababu ya kiasi cha mayai katika mwili wao.Katika miongo kadhaa iliyopita, wanasayansi wameona kwamba kiasi cha mayai katika tumbo la uzazi la mwanamke hupungua kadiri umri unavyosonga. Mwili wa kiume hutoa mamilioni ya manii kila siku, wakati wanawake wana mayai milioni 1 wakati wa kuzaliwa.Wakati wanawake wanaanza kupata hedhi, idadi hiyo imeshuka hadi laki tatu.Mwanamke anapofikisha umri wa miaka 37, idadi yake hupungua zaidi hadi 25,000 na anapofikisha miaka 51, idadi ya mayai ni 1,000 tu. Kati ya haya, ni mayai 300 hadi 400 tu yana uwezo wa kurutubisha.Kadiri umri wa mwanamke unavyopungua kwa idadi ya mayai, ndivyo inavyokuwa kwa ubora wa kromosomu za mayai, DNA yake.Kawaida hedhi huanza kwa wasichana kutoka umri wa miaka 13. Mayai hayarutubiki katika miaka miwili ya kwanza. Mayai yana uwezekano mkubwa wa kupungua kwa umri wa miaka 33 katika mchakato huu.Wanawake wengi hupoteza uwezo wao wa kuzaa miaka minane kabla ya kukoma kwa hedhi.Utafiti wa daktari wa uzazi Andrea Zurisikova anahitimisha kwamba kiasi cha mayai katika mfuko wa uzazi inategemea na maumbile. Hata hivyo, uwiano wa mayai hutegemea msukosuko katika maisha ya mwanamke.Kemikali za sumu na dhiki pia huathiri idadi ya mayai.Mbali na wingi wa mayai, ubora wake pia ni suala muhimu. Ubora wa mwanamke katika kuzaa hupungua kulingana na umri unavyoendelea kuongezeka. Kromosomu pia ina jukumu muhimu katika uzazi. Kulingana na watafiti, usumbufu wa kromosomu pia unaweza kusababisha matatizo ya uzazi. wa kweli, kromosomu ni isiyo ya kawaida. Wanawake wengi wanatatizo hili. Ila ni nadra sana kwa vijana.Kromosomu zina uwezekano mkubwa wa kuzorota kadiri umri unavyosonga.Upungufu wa kromosomu haimaanishi kuwa mwanamke hawezi kumzaa mtoto, lakini ni kwamba mayai ambayo hutengenezwa wakati wa mzunguko wa hedhi kunakuwa na uwezekano mdogo wa kuzaa watoto wenye afya. Akizungumzia hali ya sasa ya kijamii ya kuzaa mtoto katika umrimkubwa kiasi, ''sio wanawake wote vijana kwa sasa hivi wanafikiria kuhusu kuolewa wakiwa na umri wa miaka 25.'' Dk Shembaker anasema. ''Wanafikiri umri wa miaka 30 ni mdogo sana, lakini hawatambui kwamba kufikia umri huo ugavi wa homoni umeharibiwa kabisa.'' Mume wa Pooja Khade-Pathak alifariki dunia miaka kadhaa iliyopita.Kwa hiyo sasa yeye analea Watoto wake akiwa peke yake. Binti yake alikua mama kwa wakati stahiki na hana tena wasiwasi juu ya binti yake. Rita, kwa upande mwingine, amekubali kwa furaha kuwa mama kwa kuchelewa.Uamuzi wa kuwa mama ni mkubwa na muhimu sana.Maisha yanaweza kufurahisha kwa kila njia ikiwa uamuzi huo utafanywa kwa wakati unaofaa.	https://www.bbc.com/swahili/habari-61377591
religion	Ramadan: Fahamu tofauti iliopo kati ya Wakristo na Waislamu katika kufunga	"Kufunga wakati wa mwezi mtufuku wa Ramadhan  ni mojawapo ya nguzo tano za Kiislamu ambazo ni lazima kwa kila Muislamu aliyefikisha umri wa kubalehe , mtu mzima, mwenye fikra timamu  na mwenye afya kutekeleza. Kama Waislam , waumini wa dini nyengine kama vile Wakristo  pia nao hufunga. Hatahivyo kuna tofauti kati ya funga ya Waislamu na ile ya Wakristo licha ya kwamba wote wanatekeleza nguzo hiyo muhimu ili kuwa karibu na Mungu. Wasomi wengi wamekuwa wakisema kwamba tofauti hizo zinashirikisha hatua ya Waislamu kufunga kwa siku 29 au 30 kulingana na hadithi za mtume Muhammad  kwamba mwezi katika Uislamu huchukua siku 30 au 29  hivyobasi kufunga kunaweza kushirikisha siku 29 au 30. Lakini ushahidi pia unaonesha kwamba katika Ukristo wao hufunga kwa siku 40 kwasababu wanaamini kwamba Yesu alikaa siku 40 bila chakula. Murtala Muhammad Gusau, Imamu wa msikiti wa Ijumaa huko Okenen, katika jimbo la Kogi nchini Nigeria, na mkuu wa kituo cha kueneza Uislamu alisema katika mahojiano na BBC kwamba kulikuwa tofauti nyingi kati ya Waislamu  na wasio Waislamu katika kufunga. Kufunga ni njia nyengine ya kumuabudu Mungu kupitia kutokula, kunywa na kufanya tendo la ndoa,  kutoka alfajiri hadi jioni jua linapotoweka. Kila mwaka wakati wa mwezi wa Ramadhan Waislamu kote duniani hufunga siku 29 au 30 hali ambayo ni tofauti na ile ya Wakristo na Wayahudi ambao hufunga kwa siku 40. Aliongezea: lakini wote lengo la ni moja  kulingana na amri za Mungu kwa lengo la kusahihisha tabia  ya jamii na kuwakumbusha Waislamu kuhusu mwezi mtukufu wa Ramadhan. Sheikh Ibrahim Adamu Disina , kiongozi maarufu wa dini  katika jimbo la kaskazini mwa Nigeria la Bauchi aliambia BBC kwamba Waislamu hufunga kuanzia alfajiri hadi jioni bila kula , kunywa kushiriki katika tendo la ndoa. Hatahivyo kuna tofauti jinsi waumini wa dini hizo mbili wanavyotekeleza amri hiyo ya Mungu. ""wakristo hufunga kwa kujizuia kula vyakula fulani , alisema. Murtala aliongezea kwamba Wakristo hufunga kila mwaka  lakini kama Uislamu unavyoamrisha ni wajibu wa kila mtu mzima kufunga . Murtala Muhammad anaelezea kwamba mbali na Wakristo, waumini wa dini ya Judaism  pia nao hushiriki katika kufunga sawa na vile Wakristo wanavyofunga. ''Kama jinsi Waislamu na Wakristo wanavyofunga , pia waumini wa Judaism pia nao hufunga wakimkumbuka mtume Musa alipokwenda mlimani kuchukua amri kumi za Mungu','alisema. ""Lengo ikiwa kuzuia kufanya maovu miongoni mwa waumini wake''. Kuhusu kufunga miongoni mwa Wakristo Mchungaji  Joseph John Hayab, Rais wa muungano wa waumini wa Kikristo nchini Nigeria , tawi la Katsina aliambia BBC kwamba biblia inawafunza Wakristo kufunga. Pia alisema kwamba Yesu Kristo ambaye ndiye mwanzilishi wa dini hiyo pia alifunga ikimaanisha kwamba iwapo kuna tatizo linalomsumbua mtu ama jamii suluhu ni kufunga na kufanya maombi. Tofauti kati ya kufunga miongoni mwa wakristo na dini nyengine ni kwamba tunafunga kila siku ili kuwa na nguvu katika kutafuta baraka za Mungu  katika maisha yetu. Hatuna wakati fulani wa kufunga, ikilinganishwa na Waislamu wakati wa mwezi wa Ramadan, alisema mchungaji John. Aliongezea kwamba kuna wakati ambapo baadhi ya Wakristo hufunga siku 40  kwa jina 'lent' ambayo tofauti na Ramadhan sio lazima kufunga. Kulingana na waumini wa dini ya Kikristo, Mtu hufunga kulingana na mipango yake  na sio kama Waislamu ambao hula daku alfajiri na kula Iftar jioni. ''Naweza kusema kwamba Wakristo wengi hawafungi  funga ya 'Lent', lakini waumini wakatoliki  na Waanglikana na wengine hufunga kipindi hicho''. Kulingana na mwalimu mmoja wa Kikristo, waumini wa dini hiyo hufunga iwapo wanahitaji kitu kama vile kuimarisha maisha ya familia, kuimarisha Afya,  ama kutafuta kinga  kutoka kwa majanga pamoja na mahitaji mengine ya maisha. •Waislamu hufunga kwa kutumia kuonekana kwa mwezi lakini Wakristo uhesabu mwaka wa Lunar. •Waislamu hufunga wakati wa Ramadhan kila mwaka huku Wakristo wakifunga mwezi Aprili na siku 10 za Mwezi Mei kila mwaka. •Waislamu hufunga siku 29 au 30 , lakini Wakristo hufunga siku 40 . •Katika Uislamu kufunga ni lazima kwa mtu mzima mwenye afya njema na kutofanya hivyo ni kinyume na dini ya Kiislamu lakini katika Ukristo kufunga ni ishara ya kuwa mtu mwema na kwamba haukiuki mahitaji ya dini hiyo unapokataa kufunga •Kufunga miongoni mwa Waislamu kunaanza alfajiri na kuendelea hadi jioni huku Wakristo funga yao ikianza usiku muda tu mtu anapolala. •Katika Ukristo inaelezewa kwamba mtumwa  anapaswa kuficha kwamba anafunga hata kwa familia yake lakini upande wa Waislamu kufunga ni ibada inayotangazwa na kiongozi wa Kiislamu inapoanza na kukamilika."	https://www.bbc.com/swahili/habari-56878235
business	Je  Facebook na Twitter zinakabiliwa na tisho la uwepo wake?	"Labda kama umekuwa ukiishi maeneo yasiyo na umeme, lakini vinginevyo bila shaka katika kipindi cha wiki chache zilizopita, ulipata habari   kuhusu mtikisiko mkubwa uliyoyapata makampuni makubwa zaidi ya teknolojia duniani. Mwezi uliopita ilibainika kuwa baadhi ya makampuni makubwa zaidi ya teknolojia  ya mawasiliano  - Apple, Netflix, Amazon, Microsoft, Meta (wamiliki wa Facebook) na Alphabet (wamiliki wa  Google) -walikapiliwa na pigo kubwa la hasara ya zaidi ya  dola trilioni 3 katika kipindi cha miezi 12 iliyopita katika soko la hisa la Marekani. Katika mwezi wa Novemba baadhi yao , ikiwemo kampuni kubwa ya biashara za mtandaoni  e-commerce - Amazon, ilitangaza kupunguza kazi kote duniani kwa idadi ya kazi   136,000  kufikia tarehe 21 Novemba,  kulingana na wavuti wa  Layoffs.fyi website, unaofuatilia kupunguzwa kwa kazi katika makampuni ya teknolojia. Baadhi ya  waliopunguza idadi kubwa za wafanyakazi wake ni kampuni ya Facebook kamouni mama ya Meta,  ambayo iliwafuta kazi wafanyakazi 11,000 na  Twitter,ambayo imewaondoa kazini watu 3,700 hadi sasa  (kiasi hicho ni nusu ya nguvu kazi yake yote). Hii imeibua maswali kuhusu hali ya baadaye ya majukwaa ya  makampuni hayo maarufu zaidi ya mitandao ya kijamii duniani: je tumechukulia uthabiti wa makampuni haya makubwa kama jambo la kawaida? Ni kiasi gani cha matatizo Facebook na Twitter waliyomo? Kama idadi ilivyonukuliwa hapo juu, majukwaa haya yanakabiliwa na kushuka kwa uchumiwa dunia sawa na sekta nyingine. Hiyo inamaanisha kwamba ni kiasi kidogo cha pesa kinachoingizwa katika biashara – mapato ya muhimu ya matangazo ya biashara katika majukwaa ya mtandao huu wa kijamii yamepungua. ""Yeyote anayejaribu kupata pesa katika teknolojia kwa sasa atabaini kuwa ni vigumu sana,"" anasema  Professor Jonathan Knee, mtaalamu wa teknolojia ya habari katika Chuo kikuu cha biashara cha Colombia cha New York's Columbia , anasema. Prof Knee sanasema kwamba majukwaa ya mitandao ya habari ya kijamii ""kimsingi yamekuwa ya kutangaza  matangazo ya  biashara"". ""Wakati unapotegemea katika aina hizo za mapato, mdororo wa uchumi utayafanya mazingira kuwa magumu kwako ,"" anasema. Ripoti ya fedha ya mwaka huu ya kampuni ya  Meta, iliyotolewa mwishoni mwa mwezi wa Oktoba, ilitaja kupungua kwa mapato ya matangazo ya biashara kama sehemu ya matatizo yanayoikumba kampuni hiyo, lakini pia ilielezea kuongezeka kwa ushindani kutoka kwa majukwaa hasimu kama TikTok. Twitter, ambayo imeondolewa kwenye soko la hisa baada ya kununuliwa na bilionea Elon Musk, pia imeathiriwa pakubwa na huenda ikakabiliwa na changamoto zinazohusiana na mtindo wa uongozi wa Musk wa  kuchukua maambuzi tata. Lakini ishara za tahadhari zilikuwepo hata kabla ya kuwasili kwa Musk: nyaraka za ndani ya kampuni hiyo ambazo shirika la habari la  Reuters zilizipata mwezi Oktoba zilionyesha kuwa   ""watumiaji wakuu wa Twitte "" – baadhi yao ambao huingia mara sita au mara saba kwa wiki na kutuma jumbe matra tatu au mara nne kwa wiki – walikuwa wamepungua sana tangu mwanzoni mwa janga la  Covid-19 pandemic. Kuwasili kwa Musk , hata hivyo, kunaonekana kusababisha tatizo jingine : utafiti uliochapishwa tarehe 3 Novemba , wiki moja tu baada ya kuchukua umiliki wa kampuni hiyo , tathmini ya watafiti kutoka taasisi ya teknolojia ya  Massachusetts (MIT) ilikadiria kwamba Twitter ilikuwa imepoteza watumiaji milioni kwa kipindi hicho. Mizunguko wa maisha Lakini je mzozo huu ni kile tu baadhi ya watalaamu wanachokiona kama mwisho wa  mzonguko wa maisha wa kawaida wa kampuni ya mtandao wa kijamii? ""kila jukwaa lina matarajio yake ya ukuaji na kukua/ kushuka . Kushuka kwa kiasi kikubwa kutokana na majukwaa mapya  yanayochukua nafasi  yake ,"" Dkt  Natalie Pang, mtaalamu wa mawasiliano na vyombo vipya vya habari katika chuo kikuu cha Singapore, anasema. Dr Natalie pang anasema:""Wakati wa janga majukwaa  ya teknolojia yalikua haraka kwasababu ya digitali ilikuwa muhimu katika kuwawezesha watu kuwasiliana wakati huo."" Sasa, anasema, ni muda wa kubadilisha utendaji wake. Mtaalamu mwingine anayeona dalili za kuanguka kwa Facebook na Twitter na Dkt Lianrui Jia,  mtaalamu wa habari za kidigitali katika chuo kikuu cha  Sheffield, nchini Uingereza. ""Huenda tulichukulia kudumu kwa majukwaa hayo kama jambo la kawaida,"" anasema Dkt Jia. ""Watumiaji wanaweza kuanza kutambua baadhi ya matatizo kwa kuondoka kwa baadhi ya majukwaa haya."" Makampuni haya makubwa yanaweza kutegemea misingi yake, hatahivyo: Facebook ilikuwa na watumiaji halisi bilioni moja kwa mwezi kufikia robo ya mwaka wa 2022, kulingaa na  Meta, jambo ambalo linaifanya kuwa  jukwaa la mtando wa kijamii maarufu zaidi duniani. Lakini Februari, Meta ilitangaza kwamba jukwaa hilo lilipoteza watumiaji kwa mara ya kwanza katika historia yake ya miaka 18, jambo lililopelekea kuporomoka kwa hisa zake. Renaud Foucard, Mhadhiri wa ngazi ya juu wa masuala ya Uchumi katika Chuo kikuu cha  Lancaster , nchini Uingereza anasema kuwa kuongezeka kwa sheria za udhibiti za serikali mbali mbali pia kumekuwa kikwazo kwa makampuni ya teknolojia kwasababu imesababisha ushindani kwa watumiaji kuwa mkali zaid.i ""katika miaka ya hivi karibuni,  Marekani na Umoja wa Ulaya kwa pamoja wameweka sheria ambazo zimeyafanya makampuni ya teknolojia kupata ugumu kuyanunua makampuni hasimu, kama Facebook ilivyofanya kwa Instagram na WhatsApp awali ,"" Foucard anasema. ""Makampuni zaidi sasa yanashindania watumiaji na mapato."" Kusahaulika Majukwaa wakati mwingine hutoweka au kufifia na kuwa yasiyokuwa ya maana. Moja ya kisa maarufu zaidi ni cha   MySpace.com: mtandao mkubwa wa kwanza wa kijamii kuwafikia watu kote duniani katika miaka ya 2000, ulikuwa na watumiaji milioni 300 katika mwaka  2007. Lakini ilipoteza umaarufu kwa kushindana na Facebook na sasa umebakia kama mchanganyiko wa  watumiaji wa mtandao na huduma ya muziki wa moja kwa moja, ukiwa na watumiaji elfu sita tu duniani. Ushindani Iwe hii ni kuruka tuta katika barabara ya  Facebook na  Twitter  au iwe ni mwisho wake, baadhi wanaamini kuwa kukabiliwa na matatizo kwa majukwaa marufu ni dalili nzuri. ""Ni jambo zuri kwamba sababu moja ya makujukwaa haya kuwa mashakani ni kwasababu ya ongezeko la ushindani ,"" anasema Renaud Foucard. ""Ni soko lisilo na upendeleo, makampuni mapya yanaweza kutoa chaguo kwa watumiaji na fursa zaidi za kutoa  hutoa uzoefu bora kwao ."""	https://www.bbc.com/swahili/articles/cjm32jw874ro
business	'Tunahofia kulima mashamba yetu upande wa Uganda'	Mkutano wa rais wa Rwanda Paul Kagame na Yoweri Museveni wa Uganda kumaliza tofauti baina ya nchi zao unatarajiwa kufanyika kesho Ijumaa kwenye mpaka wa Gatuna baina ya nchi hizo  mbili. Mkutano huu unachukuliwa kama hatua ya mwisho ya kutathmini utekelezwaji wa makubaliano yaliyosainiwa na marais hao mwaka jana mjini Luanda –Angola chini ya upatanishi wa rais wa Angola na rais wa Jamhuri ya Kidemokrasia ya Congo. Wakati huo huo baadhi ya wananchi wa Rwanda wanaoishi  maeneo ya mpakani bado wana kilio kwa kuwa wamekuwa wakiitegemea Uganda kwa huduma nyingi na sasa hawaruhusiwi na serikali ya Rwanda kukanyaga kwenye  ardhi ya Uganda. Wengi wana mashamba nchini Uganda na hulazimika kutumia njia haramu kwenda nchini Uganda. Mwandishi wa BBC Yves Bucyana ametembelea wananchi hao kwenye mpaka wa Cyanika na kutuletea taarifa ifwatayo	https://www.bbc.com/swahili/habari-51568983
technology	Mpiga picha aliye na jicho moja aeleza safari yake ya kujikwamua kimaisha	Mpiga picha aliye na jicho moja aeleza safari yake ya kujikwamua kimaisha. Temitope Akinnusi alikuwa na miaka kumi pale jicho lake lilipopata jeraha kiasi cha kutokurejea katika hali yake ya kawaida. Tangu wakati huo alikuwa akinyanyapaliwa alipokuwa shuleni na hata alipokuwa akitafuta ajira. Baada ya kushindwa kupata kazi kwasababu ya hali yake, ameamua kujiajiri kufanya kazi ya kupiga picha.	https://www.bbc.com/swahili/habari-54852834
business	Sababu tano zinazoufanya uchumi wa China kuwa taabani	"Uchumi wa Uchina unaporomoka chini taratibu huku ikiondoa mikakato yote ya kukabiliana na na Covid  na kudhoofika kwa kudhoofika kwa uchumi wa dunia.\nTakwimu rasmi za ukuaji wa wa uchumi za robo  ya mwaka za kati ya mwezi Julai na Septemba  zinatarajiwa kutolewa hivi karibuni - na kama uchumi wa nchi hii ya pili kwa ukubwa kiuchumi  duniani utashuka hiyo inaongeza fursa ya  taifa hilo kuingia katika mdororo wa uchumi. Lengo la Beijing  - la  ukuaji wa uchumi wa  kiwango cha  5.5% - kwa sasa haliwezi kufikiwa ingawa maafisa wanaonyesha kupunguza haja ya kufikia lengo hilo. China nurura iporomoke kiuchumi katika robo ya mwaka ya kati ya mwezi  Aprili hadi Juni. Mwaka huu, baadhi ya wachumi hawatarajii ukuaji wowote wa uchumi katika nchi hiyo.\nHuenda Uchina isikabiliane na mfumuko mkubwa wa bei kama Marekani na uingereza, lakini ina matatizo mengine - viwanda vya nchi hiyo vya dunia vimepata wateja wachache ghafla kwa ajili ya bidhaa zake za ndani na za kimataifa. Wasiwasi wa kibiadhara baina ya Uchina na chumi kuu kama vile Marekani pia vimeathiri ukuaji wa uchumi. Na sarafu ya taifa hilo - yuan iko katika mwaka mwaka mbaya zaidi  kuwahi kushuhudiwa katika miongo  kwani imeporomoka dhidi ya sarafu ya Marekani -dola. Sarafu dhaifu inawafukuza wawekezaji, na kuchochea  wasi wasi katika masoko ya kifedha. Pia inasababisha ugumu kwa benki kuu kuongeza pesa katika shuhuli za uchumi. Yote haya yanatokea katika wakati ambapo Rais Xi Jinping akikabiliwa na wakato mgumu - anatarajiwa kuwania muhula wa tatu katika kwa kuidhinishwa na mkutano mkuu wa chama cha kikomunisti (CPC) kinachotarajiwa kuanza tarehe 16 Oktoba. je ni kosa gani hasa lililofanyika? Milipuko ya Covid katika miji kadhaa ikiwemo miji ambayo ni vitovu vya uzalishaji wa viwanda kama  Shenzhen na Tianjin,  imekuwa ikiathiri vibaya shughuli za kiuchumi kote viwandani. Watu pia wanatumia pesa katika matumizi kama vile chakula na vinywaji  na hivyo kuziweka huduma nyingine chini ya shinikizo kubwa. Upande wa uzalishaji, shughuli za viwanda zinaonekana kuongezeka tena kufikia mwezi Septemba, kulingana na shirika la taifa la takwimu.  \nKurejea kwa shughuli za viwanda kunaweza kuwa ni kwasababu serikali inagharimia zaidi  miundo mbinu. Lakini inakuja baada ya miezi miwili ya kudorora kwa  uzalishaji, hususan tangu utafiti wa kibinafsi ulipoonyesha kuwa shughuli za viwanda zilipungua katika mwezi Sepemba , huku mahitaji ya bidhaa za viwanda yakipita uzalishaji, bidhaa zinazoagizwa na ajira. Uagiza wa bidhaa kutoka Uchina katika nchi kama vile Marekani ulipungua pia kwasbabu ya viwango vya juu vya riba, mfumuko wa bei na vita nchini Ukraine. Wataalmu wanaafiki kuwa  Beijinginaweza kuongeza uchocheaji zaidi wa uchumi, lakini kuna sababu ndogo katika kufanya hilo hadi itapoachana na sheria ya kudhibiti covid. ""Hakuna sababu kubwa ya kuongeza pesa katika uchumi wetu kama biashara haiwezi kupanuka au watu hawawezi kutumia pesa,"" alisema Louis Kuijs, mkuu wa  Asia economist katika taasisi ya  S&P Global Ratings. Beijing imeingilia kati -Mwezi Agosti ilitangaza mpango wa yuan trilioni 1 ($203bn; £180bn) wa kuinua biashara ndogo ndogo, miundo mbinu na ujenzi wa makazi.  \nLakini maafisa wanaweza kufanya juhudi zaidi kuchochea matumizi ili kufikia viwango vya ukuaji  na kubuni ajira. ii ni pamoja na kuwekeza zaidi katika miundo mbinu, kulegeza masharti ya kukopa kwa wanunuzi wa nyumba na serikali za mitaa, na kuondoa kodi za nyumba kwa muda. Shughuli dhaifu za ujenzi wa makazi na mawazo hasi katika sekta ya nyumba bila shaka vimezorotesha ukuaji wa uchumi. Hii imeathiri uchumi  vibaya kwasababu makazi na sekta nyingine ambazo zinachangia ukuaji  huchukua nafasi ya tatu ya pato la ndani ya nchi  (GDP). ""Wakati imani ni dhaifu katika soko la nyumba, inawafanya watu wahisi kutokakuwa na uhakika kuhusu hali ya uchumi kwa ujumla W ,"" Bw Kuijs alisema. Wanunuzi wa nyumba wamekuwa wakikataa kufanya malipo ya mkopo wa nyumba wa nyumba ambazo majengo hayajakamilika hazijakamika. Utashi wa kununua nyumba ni wa kiwango cha chini kwa ajili ya nyumba mpya na hilo limepunguza haja ya kuagiza bidhaa za ujenzi. Huku wajenzi wa makazi wakikabiliwa na shinikizo, wachambuzi wanasema maafisa  huenda wakalazimika kufaya juhudi zaidi  kurejesha imani  katika soko la makazi. Hali mbaya za hewa inaanza kuwa na athari za kudumu kwa viwanda vya China. Mawimbi makali ya joto, yaliyofuatiwa na ukame, vilipiga jimbo la kusini- magharibi la Sichuan na mji wa Chongqing mwezi Agosti.   \nHuku idadi ya watu wanaohitaji  viyoyozi (feni) ikiongezeka, huduma ya umeme imelielezea shirika la umeme katika eneo hilo  ambalo kwa kawaida umeme utokanao na nguvu ya maji. Viwanda, ikiwa ni pamoja na wazalishaji wakuu kama vile wakengenezaji wa iPhone  Foxconn  na Tesla,walilazimika kukatiza shughuli zao kwa saa au kufunga shughuli zao kabisa.\nhatimaye beijing iliingilia kati kunusuru mabilioni ya dola kwa kusaidia makampuni ya nishati na wakulima. Ufuatiliaji na shinikizo la viwango kwa makampuni ya teknolojia ya China  - ambao ulidumu kwa miaka miwili - hausaidii. Makampuni ya Tencent na  Alibaba yaliripoti kushuka kwa mapato kwa kiwango  katika kipindi cha robo ya mwaka  - faida za Tencent zilizshuka kwa  50%, huku mapato ya jumla ya  Alibaba ya kishuka karbu kwa kiwango cha nusu ya mapato yake. Vijana maelfu kwa maelfu wamepoteza ajira - na kuongeza mzozo wa kazi ambapo mtu mmoja kati ya watu watano wenye umri kati ya 16 na 24 hawana ajita. Hii inaweza kuathiri uzalishaji wa uchina na ukuaji kwa muda mrefu. \nWawekezaji pia wanahisi mabadiliko katika Beijing - baadhi ya makampuni yaliyofanikiwa zaidi ya kibinafsi nchini China yamekuwa chini ya uchunguzi mkubwa huku mamlaka ya Bw Xi yakiongezeka. Makampuni inayomilikiwa na taifa Ayanaonekana kupendelewa zaaidi, wawekezaji wa kigeni wanaondoa pesa zao katka makampuni hayo. Benki ya Japan Softbank piliondoa kiasi kikubwa cha pesa zake katika Alibaba,  huku   Berkshire Hathaway ya Warren Buffet  ikiuza hisa zake katika kiwanda cha magari cha BYD.  Tencent iliondoa  uwekezaji wa thamani ya zaidi ya uwekezaji wa dola bilioni 7 katika kipindi cha pili cha mwaka huu pekee. Na marekani  inayaondoa kwenye soko  la hisa  makampuni ya kichina yaliyoorodheshwa katika soko la hisa la Marekani. ""Baadhi ya maamuzi ya uwekezaji yanaahirishwa, na baadhi ya makampuni ya kigeni yanataka kupanua uzalishaji wake katika mataifa mengine ,"" taasisi ya viwango - S&P Global Ratings ilismea katika taarifa yake ya hivi karibuni. Dunia inazoea ukweli kwamba Beijing inaweza kuwa wazi kwa biashara kama ilivyokuwa  - lakini Bw  Xi  anahatarisha mafanikio ya kiuchumi ambayo yaliipatia nguvu China katika miongo ya hivi karibuni."	https://www.bbc.com/swahili/articles/c3g8dlj74xyo
health	Multiple myeloma: Aina ya saratani ambayo dalili yake kuu ni maumivu ya mgongo	"Myeloma nyingi ni aina ya saratani ya damu inayoathiri mfumo wa hematolojia na, hasa, husababisha matatizo katika figo na mifupa. Aidha, dalili zake ni vigumu kutofautisha na za magonjwa mengine. Myeloma nyingi hushambulia seli za plasma, aina ya chembe nyeupe ya damu ambayo ina kazi ya kuzalisha kingamwili za kupambana na maambukizi. Badala ya seli zenye afya, matoleo mabaya huongezeka na kuanza kutoa kingamwili zisizo za kawaida, zinazojulikana kama protini ya M au protini ya monokloni, ambayo huharibu sehemu tofauti za mwili. Ndiyo maana ugonjwa huo una neno ''nyingi'' yaani 'multiple' kwa jina lake. Wagonjwa kawaida husikia, kabla ya dalili nyingine yoyote, maumivu ya chini ya mgongo, hali ambayo inaweza kuwa ni matokeo ya usiku mmoja kwa kulala usingizi katika sehemu ambayo kulikupa wasiwasi, mafunzo makali katika mazoezi au mambo mengine mengi ya maisha ya kila siku. Lakini maumivu ya chini ya mgongo pia yanachukuliwa kuwa dalili kuu ya saratani hii adimu. Kwa usahihi ni kwamba hali ya ugonjwa huu ilimfanya mfanya biashara Fernando Fontenele, mwenye umri wa miaka 37, kurejea katika safari ndefu ya uchunguzi na ushauri wa kitabibu hadi alipogundua ugonjwa kwamba ndicho anachougua. ""Nilikuwa na maumivu mengi na ni miezi saba tu baada ya kupata tatizo la kwanza nilipokea uchunguzi. Nilijisababishia wasiwasi mimi mwenyewe kwa sababu nilikuwa nimesoma kuhusu dalili za ugonjwa huo kwenye mtandao "", anakumbuka. Kama ilivyotokea kwa Felipe Fernando, ugonjwa huu unaweza kusababisha majeraha ya kuvunjika, kwa kuwa husababisha mifupa kuwa dhaifu; anemia, kutokana na ziada ya seli za plasma katika uboho, ambayo ndio chanzo cha kupungua kwa seli zinazounda damu; na katika visa vikali zaidi, huonekana matatizo ya kufeli kwa figo kutokana na uharibifu ambao husababisha kwa mirija ya figo. Ingawa ni nadra, ni saratani ya pili ya damu ya kawaida duniani. Ugonjwa huu ni wa kawaida zaidi kwa watu walio na umri zaidi ya miaka 60, lakini pia umegundulika kwa watu walio na umri mdogo. Tukio la aina yake lilitokea nchini Brazil. Mvulana wa miaka 8, mkazi wa Salvador, Bahia, aligundulika kuwa na ugonjwa huo. Kwa mujibu wa Shirika la Fedha Duniani (IMF), yeye alikuwa mtoto wa kwanza katika historia kutambuliwa. Pia, saratani hii ya Multiple myeloma inaweza kugunduliwa kupitia kipimo cha mkojo au kipimo cha damu kinachojulikana kama serum protini electroforesis, ambacho huamriwa wakati dalili zinaonyesha ugonjwa wa shinikizo la damu, kufura mwili, ugonjwa wa taifodi, kuhara au maambukizi sugu, ugonjwa wa ini au figo. ""Ingawa mimi hufikiria kwamba si muhimu kuwa na utaratibu wa mara kwa mara kwa ajili ya kufanyiwa vipimo vya mwili kwa watu wote - kwa sababu umma unaweza kusababisha  rasilimali za kupambana na vita dhidi ya magonjwa mengine. Mimi hufikiria haikubaliki kwamba mgonjwa anaweza kubaki hivyo muda mrefu na dalili, na kwamba, kutokana na ukosefu wa maarifa ya wataalamu ambao si wataalamu, hawana ombi kwa ajili ya uchunguzi ambao inaongoza kwa ajili ya utafiti na profesa wa Chuo Kikuu cha Uaragiro"", Mahemelo anasema. Baada ya dalili za kwanza, 29% ya wagonjwa wenye matatizo mbalimbali nchini Brazil huchukua mwaka mmoja kupata utambuzi na 28% kusubiri hata zaidi, kwa mujibu wa utafiti uliofanywa na Abrale (Chama cha Brazil cha Lymphoma and Leukemia). ""Nimeona matukio ya watu waliokuwa kwenye upandikizaji, wakiwa na figo zilizolemaa sana, ambao waligundua ugonjwa huo miaka mitatu baadaye"", anasema Maiolino. Tangu uchunguzi wa kwanza wa ugonjwa huu, katika karne ya 18, dawa imebadilika katika uvumbuzi na maarifa ya kibiolojia ya ugonjwa huu na matibabu, ambayo leo hii yanaruhusu wagonjwa wenye aina hii ya saratani kuishi miaka mingi na katika afya bora. Ugonjwa huu hauna tiba, lakini kwa kiasi kikubwa kuna matibabu yanayowezesha wagonjwa kuishi vizuri, na kudhibiti dalili zake. ""Ni kama vile walikuwa na ugonjwa sugu kama kisukari, shinikizo la damu""... anasema Maiolino. Kwa mujibu wa daktari, kugundulika mapema ni njia bora ya kuzuia kuendelea kwa ugonjwa huu bila kutatizo matibabu ya wagonjwa. ""Tunatumia aina moja ya matibabu kwa kila hatua ya ugonjwa, lakini kama hali itagundulika kuchelewa, mgonjwa hataweza kupata faida za hatua za awali za matunzo"", anaeleza. Chaguo jingine la kawaida sana ni dalili ya upandikizaji wa shina seli. Kabla ya upandikizaji, matibabu ya mionzi hutumika kutengeneza nafasi kwa ajili ya uboho uliopo (ambapo mwili hutengeneza damu, seli nyeupe za damu, seli nyekundu za damu, na vigandisha-damu, ) kuunda uboho mpya. Mfupa mpya wa uboho ni kioevu na unaweza kutoka kwa mfadhili au kuwa tahafifu (kutoka kwa mgonjwa mwenyewe). Luiz Fernando alifanyiwa upandikizaji lakini alipatwa tena na ugonjwa huo. ""Ilikuwa vigumu zaidi ya nyakati ugonjwa ulitambulika. Nina matibabu maalum, na mchanganyiko wa dawa kila siku 28 katika mazingira ya hospitali na kila siku 21 nyumbani. Niligundua kuwa na ugonjwa wa multiple myeloma nikiwa na miaka 28 na sikumbuki kupitia siku bila maumivu. Ni vigumu, lakini tunajifunza kuishi nao. Mchanganyiko wa dawa unaniwezesha kuwa na maisha ya kawaida ""."	https://www.bbc.com/swahili/habari-61668882
politics	Je Marekani na China wanaingia kwenye vita baridi mpya?	Mvutano kati ya Marekani na China  unaelezewa kuwa ni aina mpya ya vita baridi. Hatari ikoje katika vita baridi?	https://www.bbc.com/swahili/habari-54791018
business	Ugaidi: Tishio la kushambuliwa ni kubwa kiasi gani Afrika Mashariki?	Ikulu ya Marekani ilipotangaza mwezi Machi mwaka 2015 kuwa Barack Obama atazuru Kenya kwa mara ya akiwa Rais wa Marekani maafisa wa usalama wa nchi hiyo walijianda ya kwa miezi mitatu kabla ya ziara hiyo. Maafisa hao walifurika hoteli ambayo Obama alitarajiwa kukaa akiwa katika ziara hiyo halia ambayo ilivutia hisia mseto kuhusu hali ya usalama nchini Kenya na Kanda nzima ya Afrika Mashari. Aliyekuwa Gavana wa Nairobi wakati huo NEvans Kidero alisema ziara hiyo ilidhihirisha wazi kuwa Kenya ni salama. Kwa upande mwingine wizara ya mambo ya nje ya Marekani ilikuwa imetoa tahadhari ya shambulio la kigaidi katika kongamano la kimataifa la Biashara ambalo Obama alitarajiwa kuhutubia Ziara hiyo pia ilifanyika siku kadhaa baada ya Duka kubwa la Westgate lililokuwa limeshambuliwa na magaidi jijini Nairobi kufunguliwa tena. Watu 67 waliuawa katika shambulio hilo ambalo wanamgambo wa kundi la al-Shabab walidai kulitekeleza. Kufunguliwa tena kwa Westgate kulipongezwa na wengi kama hatua ya ushindi kwa Wakenya. Kwa wengine hatua hiyo iliwakumbusha hatari ya ugaidi ambayo ilitokana na mashambulizi ya al-Shabab - mojawapo lile shambulio la chuo Kikuu cha Garissa ambapo watu 147 waliuawa. Kundi la Al-Shabab linaendelea kuwa tishio kwa usalama wa kanda hii kutokana na jinsi limekuwa likibadilisha mbinu ya mashambulizi katika taifa jirani la Somalia ambalo ndio chimbuko lao. Kundi hilo liliimarisha mashambulizi yake kufuatia hatua ya Muungano wa Afrika, kupeleka kikosi chake cha kulinda amani AMISOM, nchini Somalia kwa ushirikiano na Marekani. Kundi hilo lilifurushwa kutoka mji mkuu wa Mogadishu, mwezi Agosti 2011 kufuatia uvamizi uliotekelezwa na wanajeshi 22,000 wa Muungano wa Afrika na kuondoka katika bandari muhimu ya Kismayu mwezi Septemba 2012. Wakati lilipoondolewa katika bandari ya Kismayu kundi hilo lilipoteza fedha nyingi kwa kuwa lilikuwa likijipatia fedha hizo kupitia uuzaji wa makaaa. Marekani pia imetekeleza msururu kadhaa wa mashambulio, hatua iliosababisha kuuwawa kwa kiongozi wa kundi hilo Aden Hashi Ayro, mwaka 2008 na mtangulizi wake , Ahmed Abdi Godane. Mwezi Machi 2017, rais wa Marekani Donald Trump aliidhinisha mipango ya Pentagon kuendeleza operesheni zake dhidi ya al-Shabab.Wanamgambo hao wakiwemo viongozi wao waliuawa na ndege za Marekani zisizokuwa na rubani katika eneo la Gedo kusini mwa Somalia. Kundi hilo lilipotimuliwa katika baadhi ya maeneo yalioaminiwa kuwa ngome yao kuu nchini Somalia liliamua kupanua oparesheni yao Kenya na mataifa mengine ya Afrika Mashariki. Hatua hiyo ilikuwa ana athira katika mpango wa kukabiliana na ugaidi. Kwa muda mrefu kundi hilo liliapa kulipiza kisasi oparesheni ya majeshi ya Kenya nchini Somalia- na kutoka mwaka 2011 limekua likipambana kufikia lengo hilo. Mwaka 2013, wapiganaji wake walivamia duka la jumla la West Gate jijini Nairobi na kusababisha vifo vya takriban watu 67. Wakati wa mechi ya kombe la dunia kati ya Uhispania na Uholanzi, lilishambulia kilabu moja ya mpira wa raga pamoja na mkahawa katika mji mkuu wa Uganda ,Kampala na kuwaua watu 74 waliokuwa wakitizama mechi hiyo. Kundi la Al-Shabab linahubiri Uislamu wa madhahabu ya Wahhabi kutoka Saudia huku raia wengi wa Somali wakiwa wa madhahabu ya Sufi. Limeweka sheria kali za Kiislamu katika maeneo linayodhibiti, ikiwemo kumpiga mawe hadi kufa mwanamke anayetuhumiwa kuzini mbali na kuwakata mikono wezi. Kumekuwa na ripoti kadhaa za wapiganaji wa Jihad wa kigeni wanaoelekea Somalia kusaidia al-Shabab, kutoka mataifa jirani pamoja na Marekani na Ulaya. Kundi hilo linadaiwa kuwasajili wapiganaji wa kigeni kutoka Syria, lakini juhudi za Kimataifa za kukabiliana na ugaidi zimesaidia kudhibiti shughuli zao. Havi karibuni al-Shabab limeanza kutumia lugha ya Kiswahili kuendesha propaganda katika mataifa ya Afrika Mashariki ambayo baadhi yanakabiliwachangamoto za kiuchumi, kisiasa na kijamii. Nchini Kenya uwepo wa al-Shabab umechangiwa zaidi na ongezeko la vijana wa Kiislam wanaojiunga na kundi hilo katika ukanda wa Pwani. Kuna hofu kuwa kundi hilo huenda likajipenyeza katika taifa jirani laTanzania . Kuibuka kwa na makundi ya kihalifu- na ongezeko la ukosefu wa usalama - kunaliwezesha kundi hilo kujiunga na makundi hayo kutekeleza ajenda yake.	https://www.bbc.com/swahili/habari-48699424
business	Sabuni za Magadi zinavyowapa ajira vijana wa Kigoma	Baadhi ya vijana mjini kigoma wanajikwamua kiuchumi kwa kutengeneza sabuni za magadi ambazo wanaziuza ndani na nje ya nchi. Sabuni ambazo zinasifika kwa povu jingi hutumia malighafi za ndani kama vile mafuta ya mawese. Mwandishi wa BBC Hamphrey Mgonja aliwatembelea na kuzungumza nao. Picha: Eagan Salla	https://www.bbc.com/swahili/habari-60930864
technology	Dalili potofu za Corona zitaondolewa YouTube	Mtandao wa YouTube umepiga marufuku taarifa yoyote inayohusiana na virusi vya corona ambayo inapingana moja kwa moja na ushauri wa shirika la afya duniani (WHO). Mtandao huo pia umesisitiza kuondoa kitu chochote ambacho hakihusiani na matibabu halisi ya virusi hivyo.	https://www.bbc.com/swahili/gnb-52395528
entertainment	Wafanyakazi wa Al Jazeera wadai unyanyasaji na uonevu haukupewa kipaumbele	"Kamahl Santamaria, mwanahabari mkongwe wa televisheni, alikuwa na siku 32 tu katika kazi yake katika kituo kikuu cha utangazaji cha New Zealand TVNZ alipojiuzulu. Mshangao ulileta mshtuko huku madai kuhusu tabia yake isiyofaa katika chumba cha habari yakiibuka. Hivi karibuni wafanyakazi wenzake wa zamani wa Al Jazeera, ambako alikuwa amefanya kazi kwa miaka 16, walianza kuzungumza. Uchunguzi wa BBC - ukizingatia mahojiano na wafanyikazi kadhaa wa sasa na wa zamani wa Al Jazeera, na ushahidi wa maandishi wa ujumbe usiofaa na malalamiko ya wafanyikazi - umegundua madai kadhaa ya unyanyasaji wa kijinsia dhidi ya Bw Santamaria katika chumba cha habari cha shirika la utangazaji Doha. Wengine wanasema hakuwa peke yake. Pia wanashutumu shirika hilo kwa kukuza utamaduni mbaya wa kazi ambapo malalamiko ya unyanyasaji, ubaguzi wa kijinsia, uonevu na ubaguzi wa rangi kwa kiasi kikubwa hayapatiwi ufumbuzi. Waliozungumza na BBC walitaka kutotajwa majina yao kwa sababu walihofia kuwa ingeathiri kazi zao. Majina yao yamebadilishwa. Bw Santamaria hakujibu moja kwa moja BBC. Lakini alitoa taarifa kwa umma ambapo alikiri madai yaliyoripotiwa hapo awali, akisema baadhi ni ""kweli, mengine hayana muktadha muhimu, baadhi ni ya uongo wa wazi na kuandika upya historia"". Kujibu madai yaliyotolewa na BBC, alikiri na kuomba msamaha kwa ""tabia ambayo inaweza kuwa ilimfanya mtu yeyote akose raha"" na kile alichokiona kuwa ""kutaniana, urafiki kupita kiasi, kupiga domo kidogo tu, au tu kuwa ndani ya mipaka inayokubalika katika utamaduni uliopo wa chumba cha habari, kwa kweli, haikuwa hivyo"". BBC iliitumia Al Jazeera orodha ya kina ya madai 22 ambayo ilikuwa imefichua, lakini shirika hilo la utangazaji halikuzishughulikia kibinafsi, badala yake lilisema ""inawachukulia wafanyikazi wake ulimwenguni kote kama uti wa mgongo na msingi wa shirika - usalama wao na ustawi wao ni wa umuhimu wa hali ya juu"". Iliongeza: ""Kama shirika la kimataifa lenye zaidi ya mataifa 95, tunajitahidi daima kujenga mazingira mazuri ya kazi kwa wote"". Wafanyikazi pia waliambia BBC wanatatizika kuzungumzia masuala hayo nchini Qatar, jimbo dogo lenye utajiri wa gesi katikati mwa Ghuba ambalo limekosolewa kwa rekodi yake kuhusu haki za binadamu na usawa wa kijinsia. Wengi walionyesha tofauti kati ya kuondoka kwa Bw Santamaria kutoka Al Jazeera – ujumbe wa Twitter ambao uliashiria mwisho wa mafanikio ya miaka 16 - na kuondoka kwake kwa haraka kutoka TVNZ, inaonekana kulazimishwa kutokana na msururu wa madai. Bw Santamaria, ambaye alianza kazi yake kama ripota wa TV nchini New Zealand, aliajiriwa na Al Jazeera mwaka wa 2005 kama mtangazaji katika idhaa ya lugha ya Kiingereza huko Doha. Alipanda vyeo haraka, akiangazia masuala ya ulimwenguni kote kama vile uchaguzi wa rais wa 2020 wa Marekani na programu kuu. Wale waliomfahamu wanasema alikuwa mtu aliyependa urafiki na wengine, ""mtangazaji wa kipekee"". Tory alikuwa mtayarishaji vipindi kijana katika shirika la Al Jazeera aliposema alianza kumjali asivyotakiwa. Anasema angemtumia ujumbe kwenye Twitter akisema anapatikana kwa kumbembeleza na kumuuliza kwa nini hakuwa amemwalika kwenye likizo yake. BBC imeona ushahidi wa ujumbe usiofaa ambao Bw Santamaria alitumia wenzake kwenye Twitter, Whatsapp na barua pepe ya ndani ya Al Jazeera. ""Kisha likaja suala la kugusa wengine ofisini,"" Tory anasema. ""Mkono begani, kumbatio la ajabu, na mbaya zaidi: busu kwenye shavu. Kwa zaidi ya tukio moja nililazimika kwenda bafuni kufuta mate ya Kamahl kutoka kwa uso wangu."" Tory anasema alijadili tabia ya Bw Santamaria na mfanyakazi mwenzake mmoja na meneja wa ngazi ya kati, ambao wote wamethibitisha kwa BBC mazungumzo haya yalifanyika. “Mwanaume mtaalamu katika chumba cha habari makini hatakiwi kuambiwa, zaidi ya mara moja, asimtumie mwenzake ujumbe kuhusu jinsi anavyopendeza au kuangazia ‘matiti’ yake au kumwalika kumbembeleza hata akidhani kuwa ni ‘marafiki’"", Tory anasema. Zaidi ya mtu mmoja ameambia BBC kwamba Bw Santamaria alitoa maoni kuhusu matiti ya wafanyakazi wenzake. Wenzake kadhaa wa sasa na wa zamani wanadai kuwa tabia ya Bw Santamaria ilikuwa na mashahidi zaidi ya tukio moja. Mfanyikazi wa kiume ambaye kwa sasa anafanya kazi katika shirika la Al Jazeera alisema Bw Santamaria alimbusu mdomoni, bila kualikwa, kwenye chumba cha habari. Mhariri wa habari, ambaye sasa ni kiongozi mkuu, katika kituo hicho inadaiwa alishuhudia. Mtayarishaji mwingine wa zamani alisema Bw Santamaria alimbusu shingoni akiwa kazini - mbele ya watu wengi. ""Nilijisikia aibu na kufadhaika na kuwa na wasiwasi sana kwamba watu wangefikiria nilijihusisha naye au kujaribu kuwa karibu naye - bado nilikuwa natafuta marafiki, sikuwa na mtu yeyote katika usimamizi ambaye ningeweza kuzungumza naye,"" alisema. Wengi wao walielezea tabia ya Bw Santamaria kuwa ya ushupavu, lakini wanasema hawakuwahi kuripoti kwa sababu walimwona kama nyota katika kujuana na wengine wengi, wakati walikuwa wakianzia maisha Mashariki ya Kati. Fiona, ambaye alikuwa mfanyakazi huru wa Al Jazeera kwa miaka minne, alisema Bw Santamaria alijaribu kumkumbatia katika chumba cha habari, kutoa maoni ya ngono na kutuma ujumbe usiofaa - tabia aliyoiita ""utumiaji wa lugha ya ngono"". Hakulalamika rasmi, lakini anasema aliripoti juu ya tabia  yake kwa meneja wa ngazi ya kati ambaye alisema, ""Loo, usiniambia bado anaendelea na tabia hiyo?"". Anasema aliulizwa kama alitaka kuwasiliana na ofisi ya rasilimali watu yaani HR lakini hakutaka kwa sababu alikuwa kwenye mkataba wa muda mfupi. Anasema, kisha alishauriwa kumpuuza Bw Santamaria. Aliacha kuongea naye baada ya hapo, anaongeza, lakini aliwaonya wafanyikazi wapya juu yake. Madai hayo yalipojulikana mapema mwaka huu, anasema alipatwa na hofu. ""Nilimripoti miaka sita iliyopita, na hakuna hatua iliyochukuliwa"", anasema. ""Amefanyia hivi watu wangapi zaidi tangu wakati huo?"" Fiona na wengine wanauliza kwa nini malalamiko yao dhidi ya Bw Santamaria hayakupelekea Santamaria  kuanza kuchunguzwa - tofauti na TVNZ, ambayo ilipitia upya uajiri wake mara tu madai yalipoibuka. TVNZ iligundua kuwa mchakato wa kuajiri haukutosha kuajiri watangazaji ""muhimu"" na mkuu wa habari ambaye alimuajiri Bw Santamaria akajiuzulu. Sasa hivi inaonekana kuna kitu kinachoendelea katika shirika la Al Jazeera, ambapo BBC imegundua kuwa madai hayo ni zaidi ya Bw Santamaria na chumba cha habari. Mtayarishaji wa zamani na mwandishi wa habari anasema takriban wanaume wawili isipokuwa Bw Santamaria walimnyanyasa. Anasema mmoja alikuwa mkuu ambaye angemwomba aende naye nyumbani kwake wakati mke wake hayupo nyumbani, na mwingine alikuwa mkuu wake wa kazi moja kwa moja. ""Niliogopa sana kwamba kama ningekataa madai yake, angeweza kumaliza kazi yangu,"" alisema. Wanawake na wanaume wengi katika idara nyingine huko Al Jazeera pia wamedai unyanyasaji dhidi ya wakuu wa ngazi ya kati. ""Amesema mambo yasiyofaa zaidi - aliwauliza wafanyakazi wa kiume wanapata lini mke wa pili au ikiwa wamepoteza ubikira wao. Alizungumza kuhusu ngono wakati wa Ramadhani na kuwauliza waliovaa hijabi nywele zao ni za rangi gani,"" mmoja wa wanawake hao alisema. Alisema mmoja wa wafanyakazi wenzake amejiuzulu kwa sababu hii. BBC ilizungumza na mfanyakazi mwingine ambaye alithibitisha kushuhudia unyanyasaji na mtu huyu. Mtu huyu sasa ameondoka Al Jazeera, kulingana na watu wa idara yake - miezi kadhaa baada ya madai dhidi yake kuibuka. ""Watu wana hasira juu ya kila aina ya mambo na hawahisi kuwa wanaweza kuzungumza katika shirika la Al Jazeera na hasa Qatar,"" David, mfanyakazi wa zamani ambaye anasema alijiuzulu kwa sababu ya uonevu na unyanyasaji. Anasema yeye na wengine walidhalilishwa hadharani. Anasema mwanamke huyo pia ""alimdharau"" na mara nyingi tu kila wakati ""alikemea"" wenzake wakuu kwenye mikutano. Kila mtu kwenye timu, pamoja na watayarishaji wa vipindi wakuu, ""walimuogopa"", kulingana na David, kwa sababu ya ""utawala"" wake na ""ufidhuli"". Lakini, anaongeza, wachache walilalamika juu yake kwa sababu alikuwa karibu na meneja mkuu. ""Sote tulinyamza"", mfanyakazi mwingine wa sasa alisema. ""Maneno ya uchungu yanatolewa na wafanyakazi wa zamani na wa sasa."" Wafanyakazi kadhaa wamekuwa wakinyanyaswa na kuonewa kwa ""miaka na miaka na miaka"", kulingana na Liam, ambaye anafanya kazi katika chumba cha habari cha Doha. BBC pia imefahamu kuhusu madai ya uonevu katika chumba cha habari cha Al Jazeera mjini London. Na takriban watu wawili walielezea tukio katika ofisi nyingine, ambapo mkuu wa ofisi wa kiume alimsukuma mwandishi mdogo wa kike na kusababisha kuanguka. ""Kamahl ndiye alikuwa kichocheo,"" David anasema. Wafanyikazi wa sasa wanasema kwamba tangu madai hayo katika TVNZ kuibuka, usimamizi umefanya mikutano pamoja na HR - lakini Liam aliyataja kuwa ""upuuzi"", akiongeza kuwa bado hakuna uchunguzi wowote uliotajwa. Kila mtu BBC ilizungumza naye alisema wanaogopa kuzungumza kwa sababu kila nyanja ya maisha yao inahusishwa na kazi zao. Mfumo wa kuajiri nchini Qatar unaunganisha visa ya kazi, shule ya watoto, nyumba na manufaa mengine kwa kampuni maalum - hivyo wafanyakazi wanatatizika kuacha kazi za unyanyasaji, alisema Marti Flacks, mfanyakazi mkuu katika Kituo cha Mafunzo ya Kimkakati na Kimataifa. Pia wanasitasita kuripoti tabia ya matusi na isiyofaa, aliongeza Bi Flacks, kwa sababu wanakabiliwa na  ""changamoto za kupata suluhisho madhubuti, kama vile fidia"". Wakati Al Jazeera inasema ni huru, inafadhiliwa na Emir wa Qatar na waandishi wake wa habari hawaripoti kila nyanja ya serikali. Sheria za mitaa pia huzuia uhuru wa kujieleza. Wafanyikazi wanasema wana imani kidogo kwamba madai hayo yatasababisha mabadiliko katika shirika la Al Jazeera, ambapo wanashutumu wakuu kwa kutochukua hatua kwa miaka. ""Usimamizi na ofisi ya Raslimali watu hakika walijua kuhusu suala la Kamahl Santamaria,"" alisema Katie Turner, mhariri wa zamani wa habari katika Al Jazeera huko Doha. Hakuwahi kulengwa lakini amekuwa akiongea kuhusu kile alichokishuhudia huko Al Jazeera. Ofisi ya Raslimali watu ya Al Jazeera ilikuwa imepokea malalamiko ya unyanyasaji katika chumba cha habari, kulingana na yeye. Wakati wa mahojiano yake ya kuondoka, aliposita kabla ya kumtaja Bw Santamaria, anasema mkuu wa HR aliuliza ikiwa ni kiongozi mwingine mkuu. ""Ni wakati huo ndipo nilipogundua kuwa kulikuwa na shida kubwa,"" anaongeza. BBC imeona barua pepe kutoka mwaka 2016 ikiashiria unyanyasaji wa kijinsia, uonevu, upendeleo na tabia mbaya - iliyotumwa kwa mhariri wa habari, ambaye sasa ni meneja mkuu. Alijibu akisema angeichukua juu zaidi, na kuongeza ""Natumai itafika kwa Sheikh,"" akimaanisha uongozi wa juu. Lakini wafanyakazi wasiopungua 10 waliiambia BBC mkurugenzi wa habari alikuwa anajua, na waliendelea kumpa Bw Santamaria fursa ya kuendelea kutangaza. Wafanyikazi ambao BBC ilizungumza nao wanasema kwamba mameneja wakuu hawakuwa na vifaa vya kutosha kukabiliana na uonevu na unyanyasaji, na kwamba sera ya HR haikuwa wazi. David anasema alipolalamikia uonevu na unyanyasaji katika chumba cha habari, aliambiwa uongozi ulichunguza malalamiko yake, na hatimaye kumhamisha mshtakiwa katika idara tofauti, pamoja na majukumu yake yote kama kawaida. ""Ni wakati tu nilipojiuzulu na kuwa na mahojiano ya kuondoka ndipo niligundua HR haikuwa imehusika katika mchakato huo,"" David alisema. Kujibu ombi la BBC la kutoa maoni, Al Jazeera ilisema: ""Sera zetu za kupinga unyanyasaji ziko wazi, pana, na ni kwa wafanyikazi wote. Kama inavyoonekana katika visa kadhaa vya hivi karibuni, kila malalamiko rasmi ya wafanyikazi wetu yanazingatiwa kwa uzito mkubwa na hatua stahiki zilizochukuliwa baada ya uchunguzi wa kina wa madai yanayotolewa."" Waathiriwa wanasema kupuuzwa kwa sera, ""utamaduni wa kusamehe"" na ulinzi wa ""watu wanaochukuliwa kuwa juu ya sheria"" ni jambo la kukatisha tamaa sana mnamo mwaka 2022 - haswa katika chumba cha habari cha kimataifa kama cha Al Jazeera, na haswa kufuatia harakati za vuguvugu #MeToo movement, mtandao uliiripoti hilo kwa upana. ""Mnamo mwaka 2022, kuna kikomo cha juu cha kile wasimamizi wakuu wanaweza kujiepusha nacho,"" mfanyakazi wa sasa alisema. ""Katika shirika la Al Jazeera, hakuna kikomo cha juu.""  Majina ya waathiriwa wote yamebadilishwa kwa ombi ili kulinda utambulisho wao."	https://www.bbc.com/swahili/articles/cw0660717lno
technology	Kwanini matusi ya mtandaoni hayakomeshwi?	Mimi ni ripota wa kwanza kwa BBC anayeshughulika na habari zisizo sahihi na huwa ninapata ujumbe wenye matusi katika mitandao ya kijamii kila siku. Asilimia kubwa ya ujumbe huu ni wa matusi ambao hauwezai kuchapishwa bila kusafishwa. Chanzo? Kuripoti kwangu kuhusu utata mitandaonia na habari feki. Ninatarajia kupingwa na kukosolewa lakini chuki ambayo inaelekezwa kwangu imekuwa jambo la kawaida. Ujumbe unambtana na matusi kwa misingi ya jinsia, kuhusu ubakaji, kukatwa kichwa na vitendi vya ngono. Mengine yanasema kuwa mimia mwenyewe nimehusika na kubakwa watoto. Sio mimi tu - kuanzia wanasiasa kote duniani na hata madaktari walio mstari wa mbele, nimekuwa nikipata habari kuhusu wanawake wanaokumbwa na chuki za ain hiyo. Utafiti mpya ambao pia ulitumwa kwa BBC  unaonyesha kuwa wanawake wanakumbwa na matusi zaidi ya wanaume na mara nyingi yanaambatana na ubaguzi wa rangi na mapenzi. Nilitaka kuelewa ni kwa nini hili hufanyika, hatari iliyopo ni ni kwa sababu gani mitandao ya kijamii, polisi na serikali hawachukui hatua. Kwa hivyo nikaamua kutengeneza filamu kwa kipindi cha Panorama cha BBC. Tukafungua ukurasa feki kwenye mitandao mitano maarufu ya kijamii kuona iwapo wanapalilia chuki kwa watumiaji kama hao.Tukitumia picha feki tuliunda ukurasa sawa na watu walionitumia matusi. Ukurasa wetu ulitambua yote yanayoidhinishwa na mitandao ya kijamii lakini hakutuma ujumbe wowote wenye chuki. Taasisi ya utafiti Demos ilingania matusi yanayolekwazwa kwa manyota wa vipindi vya runinga ikichunguza zaidi ya ujumbe 90,000. •         Ukurasa wetu ulitumiwa ujumbe mwingi unaowanyanyasa wanawake na mitandao ya Facebook na Instagram ujumbe mwingine  uliohusu dhuluma za kimapenzi . •         Wanawake manyota wa vipindi vya runinga wakiwemo wa mwaka huuwa wa kipindi cha Love Island hulengwa kwenye mitandao ya kijamii  huku matusi sana  sana yakihusu unyansaji wa wanawake na ubaguzi wa rangi. •         Barua kutoka Umoja wa Mataifa za kuzitaka kampuni za mitandao ya kijamii kuwalinda wanawake zimetumwa BBC . Kampuni za mitandao ya kijamii zinasema zinachukulia maanani chuki za mitandaoni dhidi ya wakawake na ziko na sheria za kuwalinda watumiaji  kutokana na chuki. Hii ni pamoja na kuzuia au hata kufunga kurasa zinazosambaza chuki. Lakini kulingaa na kile kimenikumba ni kuwa hawafanyi hivyo. Nikitoa ripoti kuhusu badhi ya ujumbe mbaya niliwai kupokea ikiwemo vitisho vya kuvamiwa nyumbani kwangu, kubakwa na vitendo vingine viofu kwa Facebook wakati nilivipokea. Lakini miezi kadhaa baadaye, ukurasa huo bado ulikuwa kwa Facebook zikiwemo kurasa zingine kwenye mitandao ya Instagram na  Twitter zilizokuwa zinanitumia matusi. Inaonekana yaliyonikumba ni sehemu ya yanayofanyika. Utafiti mpya na kituo kinachopambana na chuki mitandaoni unaonyesha kuwa asilimia 97 ya kurasa 330 zinazotuma matusi kwenye Twitter na Instagram bado zipo licha ya kuripotiwa. Twitter na  Instagram zinazema huchukua hatua wakati sheria zao zinakiukwa na kufunga kurasa kama hizo sio suluhu pekee.Kursa zenye matusi hazifungwi. Kampuni za mitandao ya kijamii zinasema zinachukulia maanani chuki za mitandaoni dhidi ya wakawake na ziko na sheria za kuwalinda watumiaji  kutokana na chuki. Hii ni pamoja na kuzuia au hata kufunga kurasa zinazosambaza chuki. Lakini kulingaa na kile kimenikumba ni kuwa hawafanyi hivyo. Nikitoa ripoti kuhusu badhi ya ujumbe mbaya niliwai kupokea ikiwemo vitisho vya kuvamiwa nyumbani kwangu, kubakwa na vitendo vingine viofu kwa Facebook wakati nilivipokea. Lakini miezi kadhaa baadaye, ukurasa huo bado ulikuwa kwa Facebook zikiwemo kurasa zingine kwenye mitandao ya Instagram na  Twitter zilizokuwa zinanitumia matusi. Inaonekana yaliyonikumba ni sehemu ya yanayofanyika Utafiti mpya na kituo kinachopambana na chuki mitandaoni unaonyesha kuwa asilimia 97 ya kurasa 330 zinazotuma matusi kwenye Twitter na Instagram bado zipo licha ya kuripotiwa. Twitter na  Instagram zinazema huchukua hatua wakati sheria zao zinakiukwa na kufunga kurasa kama hizo sio suluhu pekee.	https://www.bbc.com/swahili/58964266
entertainment	Robert Kelly: Nyota wa muziki wa R&B nchini Marekani maarufu R. Kelly apatikana na hatia ya unyanyasaji wa kingono	"Mwimbaji wa Marekani R Kelly amepatikana na hatia ya kutumia hadhi yake ya kuwa nyota wa muziki wa R&B  kuendesha mpango wa kuwadhulumu kingono wanawake na watoto kwa zaidi ya miongo miwili. Walalamishi 11, ikiwemo wanawake tisa na wanaume wawili, walitumia wiki sita kuelezea udhalilishaji wa kingono na ghasia walizokumbana nazo mikononi mwake. Baada ya siku mbili ya majadiliano, jaji alimpata R Kelly na hatia katika mashtaka yote yaliyokuwa anakabiliwa nayo. Hukumu dhidi yake itatolewa Mei 4 na huenda akafungwa maisha. Majaji walimpata Kelly, ambaye jina lake kamili ni Robert Sylvester Kelly, kuwa kiongozi wa mpango hatari uliyowavutia wanawake na watoto na hatimaye kuwanyanyasa kingono. Mwimbaji huyo - maaarufu wa wimbo wa I Believe I Can Fly ulioshinda tuzo  - pia aligundulika kuwasafirisha wanawake kati ya majimbo tofauti ya Marekani na kuandaa filamu ya ponografia ya watoto. Mwanamke mmoja aliyetoa ushahidi kuwa Kelly alimfunga, kumpatia dawa za kulevya na kumbaka alisema katika taarifa iliyoandikwa baada ya uamuzi huo kwamba amekuwa ""akijificha""  ""kutokana na vitisho vilivyotolewa dhidi yangu"" tangu alipomtuhumu hadharani. ""Niko tayari kuanza maisha huru bila uwoga na kuanza mchakato wa uponyaji,"" mwanamke aliyetambuliwa mahakamani kama, Sonja, aliongeza. Nyaraka za kisheria pia zilifichua mateso ya kiakili ambayo Kelly aliwafanyia wahasiriwa wake. Hawakuruhusiwa kula au kwenda msalani bila idhini yake, aliamua nguo walizovaaa na kuwafanya wamuite ""Daddy"". Gloria Allred, wakili aliyewawakilisha wahasiriwa kadhaa, aliwaambia waandishi: ""Nimehudumu kwa miaka 47. Wakati huu, nimefuatilia wanyanyasaji wengi wa kingono ambao wamefanya uhalifu dhidi ya wanawake na watoto ""Kati ya wanyanyasaji wote niliowafuatilia , Bw. Kelly ni mbaya zaidi."" Katika mkutano na wanahabari nje ya mahakama siku ya Jumatatu, mwendesha mashtaka Jacquelyn Kasulis alisema kuwa jaji alituma ujumbe mkali kwa wanaume wengine wenye uwezo kama Kelly. ""Haijalishi itachukua muda gani, mkono mrefu wa sheria utakunasa,""alisema Bi. Kasulis. Uamuzi huo unakuja miaka 13 baada ya Kelly kufutiwa mashtaka ya ponografia ya watoto baada ya kushtakiwa katika jimbo la Illinois. Madai mengi yaliyosikilizwa katika kesi hiyo yalitolewa kwanza katika simulizi ya mwaka 2019 ya Surviving R Kelly. Wahasiriwa wakati mwingine waliteuliwa miongoni wa watu waliohudhuria tamasha lake, au walishawishika kuungana naye baada ya kupewa msaada na kazi zao mpya za muziki baada ya kupata bahati ya kukutana na mwimbaji huyo. Lakini baada ya kujiunga na wasaidizi wake, waligundua kwamba walikuwa chini ya sheria kali na waliadhibiwa vikali ikiwa walikiuka kile timu yake iliita ""Sheria za Rob"". Huu ulikuwa uamuzi wa haraka wa majaji wa wanaume saba na wanawake watano. Walichukua saa tisa kwa zaidi ya siku mbili kufikia uamuzi,ikimaanisha lazima walikuwa wameungana sawa katika uchunguzi wao wa ushahidi. Mara kabla ya uamuzi kutolewa, mashabiki wachache wa R. Kelly walivuja rekodi ya muziki wake nje ya mahakama. Nawauliza wanajihisi vipi baada ya kumpatikana na hatia. Wanaonekana kuwa na huzuni na bado wanamuunga mkono. Kwa upande mwingine wahasieiwa wa R. Kelly wamepata faraja japo kidogo. Mmoja wao ambaye  - hakutambulishwa kipindi chote cha kesi hiyo - alitoa taarifa kusema sasa anahisi anaweza kuanza mchakato wa uponaji. Uamuzi huu bila shaka ulitegemea ushuhuda wao na nia ya kusimulia kiwewe cha kibinafsi. Kwa miongo kadhaa wanawake hawa weusi waliendelea kuuliza lini watasikilizwa, sauti zao zitakuwa muhimu lini. Uamuzi huu ni ushindi wa kampeni ya Me Too. Wakati wa kusikizwa kwa kesi hiyo mahakama pia ilifahamishwa jinsi alivyopata nyaraka kinyume cha sheria kuoana na mwimbaji mchanga Aaliyah, ambaye alifariki katika ajali ya ndege mnamo Agosti 2001 baada ya kuolewa na Kelly akiwa na umri wa miaka 15. Wakili wa Kelly, Deveraux Cannick amewaambia wanahabari kwamba mwimbaji huyo hakutarajia atapatikana na hatia. Kelly pia anakabiliwa na mashtaka mengine katika mahakama ya Chicago kuhusiana na ponografia ya watoto na kuvuruga ushahidi wa mashtaka dhidi yake.  Mwimbaji huyo pia kukabiliwa na mashtaka ya unyanyasaji wa kijinsia huko Illinois na Minnesota. Washirika wake wawili wa zamani wamekiri makosa katika kesi nyingine inayohusiana na jaribio la kuwanyamazisha wanaomtuhumu Kelly."	https://www.bbc.com/swahili/habari-58715863
religion	Aminat Adekoge: Mwanamke wa Kiislamu aliyevunja mazoea	Aminat Adekoge ni mwanamke wa Kiislamu aliyeolewa, ameamua kujishughulisha na kazi ya ufundi viatu. Ni nadra sana kuwaona wanawake wakiwa na vazi la niqab kufanya kazi hiyo nchini Nigeria.	https://www.bbc.com/swahili/habari-53994549
sports	Kobe Bryant aingia kwenye orodha ya nyota waliokufa wanaopata mapato makubwa zaidi	"Ni miezi tisa sasa tangu aliyekuwa nguli wa mchezo wa mpira wa kikapu, Kobe Bryant  kufariki akiwa na miaka 41. Koble alifariki kwenye ajali ya helkopta akiwa na binti yake mweye umri wa miaka 13-Gianna 'Gigi' na watu wengine saba . Kwa mujibu wa mtandao wa Forbes , hayati Kobe Bryant ameingia katika orodha ya nyota waliokufa wanaolipwa fedha nyingi sana kwa mwaka 2020. Koble amechukua nafasi ya sita. Baada ya kifo chake anapata mapato ya dola milioni 20 kutokana na bidha zake za mavazi na viatu huku Nike ikiripoti kuwa inapata mamilioni ya fedha kutokana na kuuza bidhaa zake za Mamba. Pamoja na laba ,video fupi ya  Kobe ya mwaka  2018 akieleza jinsi anavyocheza, imeweza kuuzwa zaidi ya nakala 300,000 kwa mwaka  2020, mara kumi zaidi ya jinsi ilivyouzika mwaka 2019. Lakini pia baada ya Lakers kushinda ubingwa wa NBA mnamo Oktoba, jezi ya Kobe zilikuwa za pili kwa kuuzwa sana na  shirika la Lakers. Bryant aliripotiwa kuwa na utajiri wa thamani ya $600 wakati alipofariki. Michael Jackson bado anaongoza katika marehemu nyota wanaopata mapato makubwa zaidi. Forbes imaeinisha orodha ya nyota waliofariki  13 wanaolipwa kiasi kikubwa cha fedha kwa mwaka  2020 1.  Michael Jackson - Mwanamziki aliyefariki kwa kuzidisha kiwango cha dawa: Mwaka huu amepata mapato ya  dola  milioni 48 2. Dkt. Seuss / Theodor Seuss ""Ted"" Geisel - Muigizaji wa Marekani  (alifariki kutokana na saratani): amepokea dola 33 3. Charles Schulz - mtaalamu wa katuni (alifariki kutokana na kansa): dola milioni $32.5 4. Arnold Palmer - anapata dola milioni $25 5. Elvis Presley - Mchekeshaji dola milioni 23 6  Kobe Bryant - Mchezaji mpira wa kikapu , anapata dola milioni 20 7. Juice WRLD - Mwanamuziki  dola milioni 15 8. Bob Marley - Mwanamuziki  (saratani) dola milioni 14 9. John Lennon - Mwanamuziki  dola milioni $13 10. Prince - Mwanamuziki dola milioni 10 11. Freddie Mercury - Mwanamuziki , milioni  $9 12. George Harrison - Mwanamuziki  dola milioni $8.5 13. Marilyn Monroe - Nyota wa filamu, dola milioni 8"	https://www.bbc.com/swahili/54949762
business	'Kwa siku nilikuwa nachinja ng'ombe tatu, sasa hivi hata mmoja simalizi'	'Kwa siku nilikuwa nachinja ng'ombe tatu, sasa hivi hata mmoja simalizi'\n\nKwa takribani wiki mbili zilizopita serikali ya Congo iliamuru kufungwa kwa mpaka kati ya nchi hiyo na Rwanda kuanzia saa tisa alasiri.\n\nHii imekuja baada ya Congo kuituhumu Rwanda kuwa inaunga mkono kundi la waasi la M23,shutuma ambazo Rwanda imekuwa ikikanusha\n\nMzozo huo baina ya nchi  hizi mbili umesababisha kukwama Kwa shughuli za biashara ambazo huwa zinashamiri baina ya wakazi wa miji hiyo\n\nMwandishi wa BBC Yves Bucyana amefika Katika mji wa Rubavu na kutuandalia taarifa hii.	https://www.bbc.com/swahili/articles/cxxwe79pkr5o
sports	Kombe la Dunia 2022: Mechi za Afrika zatarajiwa kushika kasi katika hatua za mchujo	Safari ndefu ya Afrika kuelekea Kombe la Dunia mwaka 2022 itaamuliwa wakati nafasi zake tano nchini Qatar zitakapoamuliwa ndani ya siku tano zijazo. Mataifa kumi yanashiriki katika mechi za mchujo za mpira wa soka, huku ikijitokeza kwamba jinsi mechi zingine zilivyopangwa ni kali mno. Chini ya wiki saba tangu kumenyana katika fainali ya Kombe la Mataifa ya Afrika, Misri na Senegal zinakutana tena - safari hii kuwania kufuzu Qatar. Sadio Mane alimshinda mchezaji mwenzake wa Liverpool, Mohamed Salah kunyakua taji la Afrika, na mmoja wa washambuliaji hao nyota sasa atakosa nafasi ya kushiriki michuano ya kimataifa baadaye mwaka huu. Mechi za kwanza zote tano zitachezwa Machi 25, na za marudiano siku nne baadaye. Kwa mara ya kwanza, mechi za mchujo za Kombe la Dunia za Afrika zitakuwa na teknolojia ya video kusaidia marefa yaani (VAR). Mataifa yote mawili yalikuwepo kwenye Kombe la Dunia lililopita lakini hakuna iliyoweza kufuzu hatua ya makundi nchini Urusi. Senegal inawania kucheza fainali kwa mara ya tatu huku Misri ikiwinda kwa mara ya nne katika michuano ya kimataifa, na ya pili mfululizo kwa mara ya kwanza. Aliou Cisse amewabakisha wachezaji wengi walioisaidia Senegal kutwaa Kombe la Mataifa ya Afrika kwa mara ya kwanza wakati 'Teranga Lions' ikipania kufuzu mfululizo kwa Kombe la Dunia baada ya kukosekana kwa miaka 16 iliyomalizika 2018. Kocha wa Pharaohs Carlos Queiroz amesema hakuna nafasi ya pole au kesho kupitia akaunti yake ya twitter. Misri watakuwa wenyeji wa mkondo wa kwanza, huku mchujo mpya wa Senegal uliozinduliwa Stade du Senegal ukiwa na mchezo wa marudiano Jumanne. Mataifa hayo mawili ya Afrika Magharibi makubwa yatapambana kuelekea Qatar, huku sare yao ikiendelea kukumbukwa kutokana na ushindani wao. Nigeria, ambao waliamua kumbakisha Augustine Eguavoen baada ya Kombe la Mataifa ya Afrika, wanawinda kwa mara ya nne mfululizo Kombe la Dunia, huku Ghana wakitafuta kurejea baada ya kukosa michuano ya Urusi 2018. Otto Addo aliteuliwa kuwa kocha wa muda baada ya Black Stars wakishika mkia katika kundi lao la Kombe la Mataifa ya Afrika, huku kocha wa zamani wa Ligi Kuu ya Uingereza Chris Hughton akitajwa kuwa mkurugenzi wa ufundi, baada ya Milovan Rajevac kutimuliwa. Ghana imekuwa timu ya tatu tu ya Afrika kutinga robo fainali ya Kombe la Dunia mwaka wa 2010, ikifungwa na Uruguay kwa mikwaju ya penalti, na inalenga kupata nafasi ya kushiriki kwa mara ya nne kwenye michuano hiyo. Nchi zote mbili hazijafuzu tangu Brazil mwaka 2014 na zinatarajia kurejea baada ya Kombe la Mataifa ya Afrika kwa sababu tofauti. Cameroon, wakiwa na kocha mpya Rigobert Song, walilazimika kumaliza katika nafasi ya tatu nyumbani na wanawania kufuzu kwa Kombe lao la nane la Kombe la Dunia - ikiwa ni mara nyingi zaidi kuliko taifa lolote la Afrika. Utetezi wa Algeria wa taji lao la Kombe la Mataifa ya mwaka 2019 ulionekana kuwa mbaya, huku Desert Foxes wakifunga bao moja tu walipomaliza bila ushindi na mkiani mwa kundi lao. Kocha Djamel Belmadi, ambaye alichukua usukani Agosti 2018, alikuwa amecheza mechi 35 bila kushindwa lakini alishangaza wengi pale alipopoteza rekodi hiyo dhidi ya Equatorial Guinea. Mali ndiyo timu pekee kwenye raundi ya mchujo ambayo bado haijacheza fainali za Kombe la Dunia, na The Eagles wanaingia baada ya kutoka sare dhidi ya Tunisia wakiwa ndani ya hatua ya timu 16 bora kwenye Kombe la Mataifa ya Afrika. Pande hizo mbili zilikutana katika hatua ya makundi nchini Cameroon, huku wenyeji hao wa Afrika Magharibi wakishinda 1-0, lakini mechi hiyo ilizidiwa na mwamuzi wa Zambia, Janny Sikazwe aliyepuliza kipenga cha mwisho mapema baada ya kukumbwa na joto kali. Tunisia ilimtimua kocha Mondher Kebaier kufuatia kuondolewa katika robo fainali, huku msaidizi wake Jalel Kadri akipewa jukumu la kusimamia michezo hizi miwili. Wenyeji hao wa Afrika Kaskazini wanapania kufuzu kwa michuano ya Kombe la Dunia mfululizo, baada ya kutolewa katika hatua ya makundi nchini Urusi miaka minne iliyopita. Baada ya kutolewa kwa hatua ya makundi kwenye Kombe la Dunia 2018, iliyojumuisha kipigo dhidi ya Iran na Ureno na kutoka sare na Uhispania, Morocco iko makini kurejea katika Kombe la Dunia na kuweka ahidi yao nchini Urusi. Wachezaji hao wa Afrika Kaskazini wanatazamia kupata nafasi yao ya sita kwenye michuano hiyo, huku kufuzu kwao 2018 kukihitimisha miaka 20 ya kukosekana kwao kwenye hatua hiyo kubwa zaidi. Atlas Lions ilitolewa katika hatua ya 16 bora ya Kombe la Mataifa ya Afrika na Misri mapema mwaka huu, lakini wapinzani wao waliotinga Qatar hawakufanikiwa kuona lango kwa Cameroon. Jamhuri ya Kidemokrasia ya Congo imecheza Kombe la Dunia mara moja tu hapo awali, na kutolewa kwao pekee kunawadia kama vile Zaire mwaka 1974 walipopoteza michezo yote mitatu ya makundi. Leopards ndio timu iliyo katika nafasi ya chini zaidi katika mchujo, ikishika nafasi ya 66 duniani, na mwenyeji wa mechi ya kwanza mjini Kinshasa siku ya Ijumaa.	https://www.bbc.com/swahili/habari-60858688
religion	Taa na mapambo ya Krismasi yapo kila siku katika ncha ya kaskazini	"Je, unafahamu jinsi nyumba zinavyopambwa wakati wa sikukuu ya Krismasi? Katika mji wa Alaska Krismasi ipo mwaka mzima. Binti mmoja mwenye umri wa miaka  21 anasimulia maisha ya eneo alilokulia. Alikulia  katika ncha ya kaskazini ana sasa anafanya kazi katika nyumba ya mapambo ya Krismasi. Anasema kuwa huwa anapata tabu sana kuwaelezea marafiki zake wapya mtandaoni  kuhusu mji anaoishi. Wengi huwa wanadhani kuwa anatania na kutomwamini kwa kile anachokisema. ""Watu huwa wanahoji , kweli huo mji upo kweli? Hivyo inanibidi awaonyeshe kwenye Google kuwa ni mji wa kweli"" Katika mji mdogo wa Kaskazini mwa Pole, eneo ambalo lina idadi ya watu 2,117 ni umbali wa kilomita 2,700 kutoka ncha ya kaskazini. Mji huo umekuwa unavutia idadi kubwa ya watalii. Barua nyingi huwa zinaandikwa na kupokelewa na  kikundi cha vijana wanaojitolea. Anasema kuwa ni maisha mazuri huko na  ya kipekee. Baba Krismasi huwa ana kazi nyingi na huwa anapaswa kuandika barua kwa watoto duniani kote. Na huwa anafurahia kuwajibu watoto wote wanaomwandikia barua. Wakati kama huu wa mwaka, huwa kuna  mwanga kila kona. ""Kwa kawaida Jua huwa linachomoza majira ya saa tano asubuhi au saa sita mchana wakati wa msimu  wa baridi,""alieleza Cody. ""Na jua huwa linazama majira ya saa tisa mchana, hivyo huwa tunapata saa nne kwa siku."" ""Taa za krismasi au za kuonyesha shangwe huwa zinawashwa na kutumika kama mbadala wa jua,"" alieleza Mitzi. Vipi kuhusu baridi?  Baridi huwa linafika nyuzi joto  -25° mwezi Desemba. Je, usiku huwa unafananaje kaskazini mwa Pole? Kwa mujibu wa Cody, huwa ni burudani sana kwa watu kuangalia kile kinachoonekana nje. ""Michezo ya kuchezea barafu na kuvua samaki katika barafu hayo ndio mambo ambayo huwa yanafanyika."" Mitzi anasema kuwa Krismasi ni kipindi cha mwaka ambacho huwa anakipenda katika mwaka. Krismasi inaweza kukaa katika mji huo hata kwa miaka miwili mfululizo. ""Mimi ninapenda Krismasi,"" aliongeza ""Ninaweza kukaa hapa kwa muda mrefu zaidi  kama sio maisha yangu yote."""	https://www.bbc.com/swahili/50894787
business	Elon Musk na Twitter: Sababu sita zilizomfanya bilionea huyu kujipata mashakani mtandaoni	"Tangazo la makubaliano ya ununuzi wa mtandao wa Twitter na Elon Musk lilizua mjadala mkali kuhusu mustakabali wa jukwaa hilo la mawasiliano. Hata serikali ya Marekani ililichukulia kwa uzito mkubwa, ikieleza ""wasiwasi kuhusu nguvu ya mitandao mikubwa ya kijamii."" Lakini makadirio ya kuchukua mtandao huo wa $44bn pia ulidhihirisha ""simulizi ya Twitter"" yenye utata ya mfanyabiashara bilionea mzaliwa wa Afrika Kusini. Tangu ajiunge na jukwaa hilo mwaka 2009, Musk mara nyingi amejipata matatani na zaidi ya mara moja alikabiliwa na hatua za kisheria kwa ujumbe wake alioandika mtandaoni. Tazama hapa baadhi ya ujumbe kwenye Twitter uliomletea utata zaidi mmiliki mpya wa Twitter hivi karibuni. Mnamo mwaka 2019, Elon Musk alikabiliwa na kesi ya kashfa baada ya kumwita mpiga mbizi wa Uingereza Vernon Unsworth ''mnyanyasaji'' kwenye Twitter. Ujumbe huo hatimaye ulifutwa mtandaoni. Unsworth alikuwa amejizolea umaarufu wa kimataifa mwaka mmoja mapema baada ya kuongoza juhudi za kuwaokoa vijana 12 waliponaswa kwenye pango la chini ya ardhi nchini Thailand. Musk alikuwa akijaribu kusaidia operesheni hiyo na alitaka kuchangia manowari ndogo. Badala yake, aliingia kwenye vita vya maneno na Unsworth kwenye mtandao wa kijamii baada ya mpiga mbizi huyo kukataa ofa hiyo, akiiita ''kutafuta angalizo kutoka kwa umma.'' Baada ya maoni ya Musk, Unsworth alimshtaki kwa kumkashifu, akidai dola milioni 190, lakini mahakama ya Los Angeles iliamua kumuunga mkono Musk. Wakati huo, wakili wa Unsworth, Lin Wood, alisema: ''Hukumu hii inatuma ishara ... kwamba unaweza kutoa mashtaka yoyote unayotaka, hata kama ni mabaya na ya uongo, na mtu anaweza kuepuka.'' Wakati wa maambukizo ya Covid-19 yalipoenea ulimwenguni mnamo Machi 2020 na kidogo kujulikana juu ya ugonjwa huo, Elon Musk alikosoa hatua kama vile kupigwa marufuku ya kutoka nje na kuita hofu ya ugonjwa wa corona ''upumbavu.'' Katika moja ya ujumbe kwenye Twitter, uliochapishwa mnamo Juni 30 ya mwaka huo, Musk alihoji vigezo vya kuamua ikiwa mtu amefariki dunia kutokana na virusi vipya vya corona. Mfanyabiashara huyo, ambaye amepewa chanjo dhidi ya Covid-19, alipinga hadharani wajibu wa kuchanjwa na kukasirisha mashirika ya Kiyahudi kwa kulinganisha Waziri Mkuu wa Canada Justin Trudeau na Adolf Hitler wakati wa maandamano ya madereva wa lori wa Canada dhidi ya chanjo ya lazima. 3. Katika kilele cha Putin Kulikuwa na hisia nyingi za shauku kutoka kwa umma kwa uvamizi wa Urusi nchini Ukraine, lakini Elon Musk hakika ilikuwa moja ya maajabu zaidi. Mnamo Machi 14, mfanyabiashara huyo alienda kwenye jukwaa la Twitter na kumpa changamoto Rais wa Urusi Vladimir Putin kwenye pambano. ""Ninampa changamoto Vladimir Putin kwa pambano moja. Kilicho hatarini ni Ukraine."" Baadaye, alienda moja kwa moja kwenye akaunti rasmi ya urais wa Urusi, akirudia mwaliko huo wa pambano. Putin, aliye na mkanda mweusi katika judo, hakujibu. Musk hakupenda kutokuwepo kwa Biden katika kampuni ya Tesla kutokana na maoni yake juu ya utengenezaji wa gari la umeme. Elon Musk alijipatia utajiri wake kutoka kwa makampuni kadhaa ikiwa ni pamoja na kiwanda cha magari ya umeme cha Tesla, ambacho kilikua muhimu katika biashara hiyo. Januari iliyopita, bilionea huyo alionekana kuchukizwa na maoni ya Rais wa Marekani Joe Biden juu ya utengenezaji wa gari la umeme nchini Marekani, ambapo Tesla haikutajwa na washindani wake wakatajwa. ''Biden ni kikaragosi cha soksi chenye umbo la binadamu,'' aliandika kwenye ujumbe wa Twitter. Ujumbe wa Twitter wa Musk kuhusu Tesla zina athari kwa thamani ya kampuni. Elon Musk amejipata matatizoni na wanahisa wa Tesla mara nyingi kutokana na maoni yake ya Twitter, ambayo yameigharimu kampuni hiyo pesa. Novemba mwaka jana, hisa za Tesla zilishuka kwa karibu 5% baada ya mfanyabiashara huyo kufanya kura ya maoni ya Twitter kama anapaswa kuuza sehemu ya hisa zake katika kampuni. Ukweli ni kwamba, 58% ya milioni 3.5 kwa waliopiga kura walisema inapaswa kuwa hivyo. Mnamo mwezi Mei 2020, Musk alileta uharibifu zaidi kwa kutuma ujumbe kwenye Twitter kwamba alidhani bei ya hisa ya kampuni ilikuwa ''juu sana. Maoni hayo yaliondoa dola bilioni 14 kutoka kwa soko la hisa la Tesla. Mzozo wa hivi majuzi zaidi wa Elon Musk kwenye Twitter, ambao ulikuja baada ya kutangaza mpango wa kuinunua kampuni hiyo, ulizua taharuki. Siku ya Jumatano, alitangaza kwa mzaha mipango ya kununua kampuni ya Coca-Cola ili aweze kuongeza kokeini kwenye mchanganyiko wa kinywaji chake maarufu zaidi duniani. Kinywaji cha asili, kilichovumbuliwa mnamo mwaka 1885 na mfamasia wa Marekani John Pemberton, kilikuwa na jani la koka. Wakati huo, cocaine ilikuwa halali na kiungo cha kawaida katika dawa, kulingana na Taasisi ya Kitaifa ya Marekani ya Matumizi Mabaya ya Madawa ya Kulevya. Dutu hii baadaye iliondolewa kwenye kinywaji hicho na haijawahi kuwa kiungo tangu mwaka 1929. Wakati baadhi ya wafuasi milioni 87.4 wa Musk waliitikia vyema ujumbe wake, wengine wamekosoa kile walichokiona kama marejeleo ya dawa za kulevya. Haikuwa mara ya kwanza kwa mfanyabiashara huyo kupata shida kwa vitu haramu. Katika mahojiano ya video ya maoni na podcaster Joe Rogan mnamo 2018, Elon Musk alivuta bangi. Walikuwa California wakati huo, ambapo dawa hiyo ni halali, lakini wakosoaji walidai kuwa haikuwa vizuri kwake yeye kufanya hivyo."	https://www.bbc.com/swahili/habari-61273543
sports	Tetesi za soka Ulaya Jumatatu 10.05.2021: Salah, Mbappe, Draxler, Borre, Bissouma, Fernandes, Larin	Klabu ya PSG inajipanga kumsajili mshambuliaji wa Liverpool na Misri Mohamed Salah, 28, endapo mshambuliaji wao tegemezi Kylian Mbappe ataamua kutokuongeza mkataba wake. (Mirror) Kiungo wa PSG na Ujerumani Julian Draxler, 27, amekubali kuongeza mkataba wa mwaka mmoja na klabu hiyo kabla ya mkataba wake wa sasa kufikia tamati mwishoni mwa msimu. (Le Parisien) Klabu ya Watford ambayo ipo mbioni kupanda katika Ligi ya Primia  ipo katika mazungumzo ya kumsajili mshambuliaji wa Colombia Rafael Borre, 25, ambaye mkataba wake na miamba ya Argentina klabu ya   River Plate unafikia tamati mwishoni mwa msimu. (Sun) Kiungo wa Ureno Bruno Fernandes anatarajiwa kupatiwa mkataba mpya ambao mshahara wake utapandishwa mara mbili kufikia pauni 200,000 kwa wiki na klabu yake ya Manchester United baada ya fainali ya Kombe la Europa. (Sun) Kocha wa Crystal Palace Roy Hodgson anaamini kuwa klabu hyo itambakiza kiungo raia wa England Eberechi Eze, 22, kwa msimu wa 021-22 licha ya mchezaji huyo kuvivutia vilabu mbalimbali.  (Goal) Manchester United wanaandaa ofa ya pauni milioni 80 ili kumsajili winga wa England anayechezea miamba ya Ujerumani klabu ya Borussia Dortmund, 21. (Star) Tottenham wamemuonya kocha wao wa zamani Jose Mourinho asijingahaishe kujaribu kuwasajili wake wawili beki wa England Eric Dier, 27, na kiungo wa Denmark, 25, Pierre-Emile Hojbjerg mara atakapoanza kuinoa klabu ya Roma mwishoni mwa msimu. Klabu ya Lyon could inaweza kutuma ofa ya usajili kwa klabu ya Atletico Madrid ili kumnasa beki wake Mbrazili Renan Lodi, 23. (L'Equipe) Klabu ya Inter Milan itapokea ofa za usajili kwa kiungo Arturo Vidal, 33, kama sehemu ya mpango wa klabu hiyo kupunguza mlima wa mishahara, na japo klabu Marseille imehusishwa na kutaka kumsajli raia huyo wa Chile, hakuna maombi rasmi yaliyotumwa.  (Calcio Mercato - in Italian)	https://www.bbc.com/swahili/habari-57053190
religion	Bahari nyeusi nchini Bulgaria: Je hili ndio eneo ambalo Safina ya nabii Noah ilizama?	"Nessebar  ni mji wa zamani uliopo kandakando ya kisiwa. Kisiwa hicho kipo nusu maili ya nyumba moja ya mvuvi iliopo juu ya mlima karibu na pwani ya taifa la Bulgaria ambayo imeunganishwa na daraja katika eneo hilo. Mji huo uliopo katika magofu ya nyumba yenye zaidi ya miaka 3000 unatambuliwa na shirika la Unesco kama turathi za kitaifa. Unapotembea katika mji huo wa zamani , nyumba za wavuvi wa karne ya kumi na tisa zipo karibu na kanisa la mtakatifu Medieval Stephen , ambalo limerembeshwa na picha za Yesu zinazovutia na vipande 1000 za picha kutoka kitabu cha Agano jipya. Pia kuna magofu yaliyochimbuliwa ya Kanisa la Stara Mitropolia, kanisa kuu ambalo lilianzia karne ya 5 wakati lilipokuwa moja ya miji muhimu zaidi ya biashara ya enzi za Byzantine kwenye pwani ya Bahari Nyeusi. Wanaakiolojia na wavuvi wa eneo hilo wamegundua sanduku  moja la zama za kale. Magofu ya nyumba za kale  na ufinyanzi wa Uigiriki ulianza kabla ya kuwasili kwa Warumi. Pia kuna ukuta uliojengwa na waanzilishi wa jiji hilo, Thracians, watumizi wa farasi ambao walitawala rasi ya Balkan zaidi ya miaka 2,000 iliyopita. Lakini ili kuweza kupata vitu vya kale vinavyoshangaza zaidi , utahitajika kuondoka katika kisiwa hicho  na kuelekea kandokando ya bahari hiyo. Hivi majuzi , utafiti uliofanywa baharini katika maji ya bahari nyeusi uligundua vipande vya vitu vya kale ambavyo havijawahi kuonekana katika historia. Ujumbe wa manowari uliotumwa kufanya utafiti huo uligundua meli ya wafanyabiashara  pamoja na meli kadhaa za kivita chini ya bahari hiyo,  ikiwemo meli ya wafanyabiashara wa Ugiriki iliozama takriban miaka 400 kabla ya ujio wa Kristo.{ BC}. Na miongoni mwa mabaki hayo ya meli , ni ushahidi mpya unaodai kwamba miaka 7000 iliopita, baadhi ya wataalamu waliamini kwamba bahari nyeusi ilikuwa ziwa dogo. Sampuli za kijiolojia zilizochimbwa  katika sakafu ya bahari hiyo hatimaye zimetatua siri kuhusu mafuriko yalitokea na kuwacha hadithi ya nabii Noah na Safina yake. Zdravka Georgieva, Mwanaakiolojia wa baharini ambaye amekuwa akifanya utafiti chini ya bahari  katika eneo la Sozopol , Bulgaria alizaliwa katika kisiwa cha Nessebar na akasoma akiwa muogeleaji wa maji yaliopo ufuoni mwa bahari nyeusi. ''Nilitaka kujua kile kilichokuwa chini, nini kilikuwa chini ya maji hayo'' , alisema Georgieva, ambaye kwa mara ya kwanza alisikia kuna mabaki ya meli ambazo hazijagunduliwa katika Makavazi ya Nessebar  ambayo yanamiliki vitu kadhaa vya zamani. Nilijua kwamba kutoka katika makavazi haya, na kutoka kwa wakazi wa eneo hili kulikuwa na vitu vya kale katika eneo hilo ambavyo nilitaka kuvigusa  na kuvichunguza kwa ukaribu. Baada ya kusomea katika chuo kikuu cha Southampton kuhusu uakiolojia wa baharini  nchini Uingereza, Georgia alifanikiwa kutimiza ndoto yake kwani aliajiriwa katika kazi aliotaka kufanya akiwa miongoni mwa Wanaakiolojia wa mradi wa baharini ambao ulilenga kubaini jinsi bahari na maeneo yanayoizunguka yamebadilika tangu zama za barafu  kwa kuchunguza sakafu ya bahari hiyo. Kundi hilo lililoshirikisha wataalamu wa Ubelgiji na wenzao wa Uingereza lililoongozwa na Profesa Jon Adams  wa chuo kikuu cha Southampton kwa ushirikiano na kituo cha uchunguzi wa chini ya maji ya bahari, liligundua meli ya miaka 2400 ya wafanyabiashara wa Ugiriki  pamoja na mabaki mengine ya meli 60  yaliopatikana katika kina kirefu cha bahari hiyo. Wakati mashine ya ROV 3D iliposkani eneo hilo meli hiyo ya zamani ilipatikana imelala upande mmoja , mlingoti na usukani ulikuwa ukionekana  wazi, pamoja na madawati  na chombo kikubwa cha kauri katika eneo hilo. Georgieva aliutaja ugunduzi huo wa kuvutia zaidi - kufikia  sasa.""Georgieva anakubaliana na wanaakiolojia wenzake wa majini kwamba tunaelekea katika miaka ya ugunduzi  katika bahari nyeusi. Wote Georgieva na Ballard wanasema kwamba uvumbuzi wa maji ya bahari yenye kina kirefu unatoa usahidi mpya kuhusu siri kuu. Katika kitabu cha mafuriko ya Noah kilichoandikwa na  William Ryan 2000 na Walter Pitman , wanajiolojia wa wa majini wanaamini wamegundua chanzo cha mafuriko hayo ambayo yaliharibu miji ya zamani iliokuwa ikipakana na bahari ya Mediterenia  na bahari nyeusi miaka 7,600 iliopita. Hadithi hiyo imekuwa maarufu kote duniani kama vile jinsi hadithi ya Safina ya Noah  ilivyoandikwa katika kitabu cha Biblia na kile cha Quran. Kulingana na Ryan na Pitman, takriban miaka 20,000 iliopita , kile kinachotajwa kuwa bahari nyeusi ilikatwa na milima kutoka kwa bahari ya Mediterenia. Nadharia ya Mafuriko ya Noah inadai kwamba  kuyeyuka kwa barafu za polar kulisababisha maji ya Mediterania kuongezeka ,  ambayo yalitengeneza njia katikati ya milima kabla ya kusababisha mafuriko mabaya ya maji ya bahari, yenye nguvu mara 200 kuliko maporomoko ya maji Niagara. Katika kinpindi cha miezi michache , inakadiriwa , bahari nyeusi ilifinika ardhi yenye ukubwa sawa na Ireland kwa siku . Ballard mwaka wa 2000 alitumai kuelezea nadharia ya Ryan na Pitman, wakati alipogundua mafuriko hayo na majumba waliokuwa nayo kandokando ya bahari nyeusi iliopo pwani ya Uturuki . Anaamini kwamba ugunduzi huo utasaidia kusema ukweli kuhusu mafuruko hayo. Lakini ramani ya bahari nyeusi ina maelekezo tofauti , anaelezea Georgieva. Wanajiolojia na wataalam kutoka kituo cha utafiti wa baharini mjini Southampton , wanasema kwamba hakuna ushahidi kuunga mkono nadharia hiyo, alisema. ''Kile tulichokusanya hakithibitishi mafuriko hayo yasio ya kawaida. Data inasema kwamba kuna uwezekano maji ya bahari yaliongezeka''. Hatahivyo, Ballards anaiita bahari nyeusi kama eneo zuri lenye historia  ambalo lenye mafunzo mengi zaidi ya historia ya Safina ya nabii Noah. Bahari nyeusi ina uhusiano wa na biblia kuhusu Jason na Argonauts. Bulgaria ina history kubwa ya kiakiolojia ya Warumi , Ugiriki na watu wengine wa kale."	https://www.bbc.com/swahili/habari-57751137
technology	Namna Rais Samia anavyotumia mitandao ya kijamii	"Miaka 20 au 30 iliyopita, haikuwa kazi rahisi kuwafahamu viongozi wakubwa kama wafalme na marais kuliko kile ambacho kingezungumzwa na vyombo vya habari. Shukrani kwa mitandao ya kijamii kama Facebook, Twitter na Instagram - wananchi sasa wanaweza kufahamu walau kidogo kuhusu viongozi. Wanaweza kuwafahamu ni akina nani ni marafiki wa viongozi wao, familia zao? Mambo wanayoyapendelea, vitabu wanavyosoma na mwelekeo wao wa kiitikadi au mtazamo kuhusu sera na masuala muhimu ya kitaifa na kimataifa. Wakati Watanzania wakiwa wameingia katika awamu mpya ya uongozi wa Rais Samia Suluhu Hassan, ni wakati mwafaka sasa kufahamu maisha ya mitandaoni ya mwanamke huyu wa kwanza kuwa Rais wa Tanzania yanatuonyesha nini. Kusema ukweli, huwezi kupata mengi kumhusu Samia kupitia akaunti zake za mitandaoni. Kama walivyo viongozi wengi wa Tanzania - hususani watangulizi wake katika ofisi yake mpya; mitandao ya kijamii hutumika tu kama shajara (diary) ya matukio ya kila siku ya viongozi. Mara moja moja, Samia huweza kutoa pole kwa wafiwa au manusura katika ajali au kutoa salamu za heri ya siku ya kuzaliwa kwa viongozi. Na hivi ndivyo Jakaya Kikwete na hayati John Magufuli - marais wengine wa Tanzania waliokuwa na akaunti kwenye mitandao ya kijamii, walivyokuwa wakitumia mitandao hiyo. Huo ni upande mmoja tu wa habari. Pamoja na hayo, bado akaunti za Rais kwenye mitandao ya kijamii vinatueleza vitu kuhusu yeye kama ambavyo tutaona baadaye kwenye mitandao ya kijamii. Yanapozungumzwa masuala ya viongozi na mitandao ya kijamii, hakuna kiongozi anayetajwa kumzidi Rais wa 44 wa Marekani, Barack Obama. Yeye ndiye kiongozi anayefuatiliwa na watu wengi zaidi duniani akiwa na wafuasi zaidi ya milioni 130 duniani. Obama aliingia rasmi Twitter mnamo Aprili, 2007 na tangu wakati huo hajawahi kupumzika. Mwaka 2015, aliweka rekodi ya Ikulu ya Marekani kuwa na akaunti binafsi kwa ajili ya Rais wa Marekani (@POTUS) ambayo sasa inatumiwa na Rais Joe Biden baada ya kutumiwa pia na Donald Trump. Kama ambavyo Rais John F. Kennedy wa Marekani hujulikana kwa kuitwa Rais wa kwanza wa televisheni, Obama hujulikana pia kama Rais wa kwanza wa mitandao ya kijamii. Baada ya Obama kutumia kwa faida na nguvu mitandao hiyo, sasa jambo la ajabu ni kwa Rais kutokuwa na akaunti hasa kwenye mtandao wa twitter ambao hutumiwa zaidi na viongozi kuwasiliana na watu wao. Kwenye yake binafsi ya twitter, Samia anafuata watu 27 tu na unapata picha hasa kuhusu ni watu wa aina gani ambao yeye hupenda kupata habari zao. Miongoni mwa wanasiasa wa Tanzania, kuondoa hayati Rais John Magufuli, ni wanasiasa watatu tu ambao Rais huyu wa sita wa Tanzania anafuatilia habari zao. Wanasiasa hao ni Rais mstaafu Jakaya Kikwete, Mbunge wa Bumbuli, January Makamba na Mbunge wa Mtama, Nape Nnauye. Akaunti hiyo ya Rais Samia pia inaonyesha hamfuati kiongozi yeyote miongoni mwa wakuu wa nchi wanachama wa Jumuiya ya Afrika Mashariki (EAC). Miongoni mwa watumiaji mashuhuri wa mtandao huo ni marais Uhuru Kenyatta wa Kenya na Paul Kagame wa Rwanda lakini wao hawajamfuata Samia naye hajawafuata bado. Hata hivyo, uchambuzi wa haraka wa watu anaowafuatilia Samia unaonyesha ni mtu anayefuatilia habari za wanawake mashuhuri na taasisi zinazojihusisha na masuala ya watu wa jinsia hiyo. Viongozi kadhaa wa kike waliompongeza Rais Samia baada ya kuchukua hatamu. Katika twitter, Samia anamfuata mke wa Obama, Michelle, mtangazaji mashuhuri wa vipindi vya televisheni wa Marekani, Oprah Winfrey, mwanasiasa Hillary Clinton, Makamu wa Rais wa Marekani, Kamala Harris (ambaye tayari amemtumia Samia salamu za pongezi kufuatia kuwa kwake Rais wa Tanzania) na Shirika la Umoja wa Mataifa la Maendeleo ya Wanawake. Miongoni mwa viongozi wa bara la Afrika, Samia anamfuata kiongozi mmoja tu; Ali Bongo Ondimba ambaye ni Rais wa Gabon. Mtu mwingine ambaye anafuatwa na Samia ni mtawala wa Dubai, Sheikh Mohamed bin Rashid al Makhtoum. Ndiye mtu pekee kutoka Mashariki ya Kati ambaye Rais huyu mpya wa Tanzania anamfuata kupitia mtandao huo. Pamoja na ukaribu wake na kufahamiana na wasanii, Samia hamfuati mwanamuziki, mwigizaji au mtu yeyote anayejihusisha na masuala ya Sanaa na burudani ndani ya Tanzania au nje ya nchi. Wakati Samia anatangaza kuwa Rais Machi 17 mwaka huu kufuatia kifo cha Magufuli, alikuwa na wafuasi 416,000 kwenye mitandao ya kijamii lakini kufikia Machi 26 mwaka huu, alikuwa na wafuasi 474,000, hili ni ongezeko la watu 58,000 katika kipindi cha takribani siku 10 tu. Nchini Tanzania, Mama Samia yuko nyuma ya wanasiasa kama Kikwete mwenye wafuasi milioni 1.5, Zitto Kabwe mwenye wafuasi milioni 1.2 na January Makamba mwenye wafuasi milioni moja. Hata hivyo, kwa cheo chake kipya, mwamko wa Watanzania kwenye matumizi ya mitandao ya kijamii na shauku ya watu duniani kote kutaka kujua Rais mwanamke wa Afrika anafanya nini, Samia ana fursa ya kuwapiku wanasiasa hao katika kipindi cha miaka michache ijayo. Kwa kutazama aina ya watu anaowafuata Samia, ni rahisi kuona kwamba ni mwanasiasa anayefuata mwelekeo wa kiliberali na anavutwa zaidi na siasa za kimagharibi kuliko Mashariki. Kwa kufuata watu kama Michelle, Hillary na Oprah, akaunti hii binafsi ya Samia inamuonyesha kama mwanasiasa anayeamini katika nguvu ya wanawake na kwenye kuvunja vikwazo dhidi yao. Kwa mwanasiasa ambaye anawaita viongozi wa EAC na nchi za Jumuiya ya Uchumi ya Kusini mwa Afrika (SADC) kaka zake - kama alivyowaita wakati wa tukio la msiba wa kitaifa wa Magufuli uliofanyika Dodoma, inashangaza kwamba hamfuati yeyote miongoni mwa viongozi wa nchi hizo na badala yake anamfuata Ondimba wa Gabon. Pamoja na uzuri wa mitandao ya kijamii katika kutoa taarifa na kubadilishana maarifa, kumekuwa pia na hatari za kutumia mitandao hiyo. Kwa mfano iko hatari ya kuingiliwa na wakorofi na kuweka picha au habari zisizofaa. Lakini, tatizo kubwa zaidi la mitandao ya kijamii liko katika aina ya watu wanaoitumia. Wapo watu ambao hutumia mitandao hiyo kukashifu, kubagaza na kutukana viongozi na mwanasiasa anayeingia katika dunia hii ni muhimu akawa na ngozi ngumu. Rais Uhuru Kenyatta wa Kenya ni miongoni mwa waliowahi kuonja joto hii ya jiwe kutoka kwa watu wa mitandaoni kiasi kwamba kuna wakati - Novemba mwaka jana, aliamua kujitoa akieleza kwamba amechoshwa na matusi anayotukanwa. ""Hata twitter niliondoka huko nikaona hiyo kitu ni bure, ni matusi tu. Unakaa hapo unasoma hulali. Afadhali nilale nipige story na mama (mkewe, Margareth) niende kufanya kazi,"" alisema Uhuru. Baada ya kuwa Rais, sasa utakuwa uamuzi wake mwenyewe kuamua kama akaunti zake za mitandao ziwe hai na zenye kufuatiliwa kwa kuwekwa taarifa mpya kila wakati au kuendelea kutumika kama shajara tu ya ziara zake. Mtangulizi wake, Magufuli, alikuwa pia akitumia mitandao kama shajara na mara moja moja kutuma salamu za pole au pongezi kwa watu binafsi, makundi au taasisi zilizofanya vizuri au kupatwa na majanga. Kama atafuata utaratibu wa Marekani, Samia anaweza kuzifanya akaunti zake kuwa sehemu yake si ya kuonyesha nini anachofanya kazini kila siku - lakini pia kutoa mtazamo wake binafsi kuhusu matukio yanayoendelea duniani na kujichanganya na watu wa kawaida katika mijadala mbalimbali. Kama kuja jambo halijaeleweka vizuri au ni gumu kueleweka, Rais anaweza kutumia mitandao kulifafanua kwa maneno machache na lugha nyepesi na kama kuna jambo ambalo serikali yake inalifanya na hakuna maelezo ya kueleza kwa nini mwelekeo huo umechukuliwa, anaweza pia kutumia nafasi hiyo kueleza. Kwa vyovyote vile, kuna kila dalili kwamba akaunti za mitandao ya kijamii za Rais Samia Suluhu Hassan hazitakuwa kama zilivyokuwa zamani mara baada ya kukaa na kuzoea wadhifa wake mpya. Obama alizindua akaunti yake ya Rais wa Marekani (@POTUS), kwa kurusha kijembe kwa swahiba wake, Hillary Clinton. Tutarajie kitu kama hicho kwa Rais Samia kuelekea kwa kaka zake wa EAC, SADC au kwa msanii maarufu kama Diamond Platnumz kama namna yake ya kujitambulisha rasmi kuingia katika kundi hili maalumu? Tusubiri."	https://www.bbc.com/swahili/habari-56548221
sports	Hivi ndivyo w﻿aarabu wanavyoliteka  soka la dunia	"N﻿a Yusuph Mazimu, BBC Swahili Fainali za 22 za kombe la dunia la soka zinatarajiwa kuanza wiki chache zijazo nchini Qatar. Zitachezwa kuanzia Novemba 20 hadi Disemba 18 , zikishirikisha timu 32 zitakazocheza jumla ya mechi 64. Ingawa katika bara la Asia hizi ni fainali za pili kuchezwa huko baada ya ile ya mwaka 2022 iliyochezwa Japan na Korea Kusini, kwa upande wa nchi za kiarabu hii ni mara ya kwanza kuchezwa kwenye ardhi ya waarabu, tangu kuanzishwa kwake miaka 92 iliyopita. W﻿adadisi wa mambo wanakadiria kwamba katika kipindi cha miongo miwili ijayo, soka la uarabuni litakuwa na hadhi inayokaribia na soka la Amerika Kusini na Amerika Kaskazini na yenye hadhi inayokaribia soka la Ulaya. Kombe la dunia la mwaka huu ni sehemu tu ya jitihada za wazi zinazooonekana, lakini tayari waarabu wameshaanza kufanya uwekezaji mkubwa kwenye ligi karibu zote kubwa duniani katika miongo mwili iliyopita. Waarabu kwa sasa wanatajwa kama wawekezaji wakubwa na wasio na mashaka kwenye soka duniani. Klabu kama Paris Saint-Germain (PSG), iliyokuwa inamilikiwa awali na mbunifu wa mavazi wa Ufaransa, Daniel Hechter, kwa sasa inamilikiwa na Qatar Sports Investments. Hawa ndo wababe wa League 1 na soka la Ufaransa. Mansour bin Zayed bin Sultan Al Nahyan,  anamiliki klabu ya manchester City lakini y﻿uko pia katika ligi ya Australia akimilia Melbourne City FC, kule Marekani anamilikia Newyork City Fc, India anamilikia Mumbai FC na nyingine kadhaa. Newcastle United inamilikiwa na waarabu wa Saudi Arabia kupitia mfuko wake wa ""Public Investment Fund (PIF) waliyoinunua kwa thamani ya £300m mwishoni mwa mwaka jana na kuhitimisha miaka 14 ya umiliki wa Mike Ashley. V﻿ilabu vingine kama Aston Villa kinamilikiwa na Mwarabu wa Misri Nassef Sawiris, Sheffield United mmiliki wake ni kutoka Saudi Arabia (Abdullah bin Mosaad bin Abdulaziz al-Saud), Farhad Moshiri anaimiliki Everton ya EPL, ana asili ya Irani mwenye uraia wa Uingereza na Sheikh Abdullah bin Nasser bin Abdullah Al Ahmed Al Thani mfanyabiashara wa Qatari anamiliki Malaga ya Hispania. Hii ni mifano michache ya utawala wa taratibnu unaoletwa na waarabu katika ligi za Ulaya. Kinachowasumbua kuwa wababe leo ni fedha, sasa kumekuwa na vilabu vingi vyenye wamiliki wenye fedha, wengi wao ni waarabu walioamua kununua vilabu na kuvimiliki. S﻿oka ni utaalamu na uzoefu. Ni kujifunza na kutenda. Hakuna namna ya mkarto kufikia mafanikio. Waarabu wameingia kwenye ligi za Ulaya kuwekeza kwa malengo ya kibiashara. mafanikio lakini pia kujifunza. Kila ligi na kila bara wamewekeza fedha za kutosha na kuongeza ushawishi wao kwenye soka la dunia. PSG kwa sasa inashika nafasi ya 6 duniani kwa klabu inayoingiza mapato mengi, karibu €556m kwa mwaka kwa mujibu wa Deloitte. Tangu waarabu waichukue imekuwa na nguvu, ushwwishi na mafanikio. Na imekuwa ikisajili wachezaji wenye majina makubwa kama Zlatan Ibrahimović, Neymar, Kylian Mbappé na Lionel Messi na kutwa ataji. Katika Ligi ya England (EPL), Mansour bin Zayed bin Sultan Al Nahyan, mwarabu wa UAE kupitia City Football Group ameitawala ligi hiyo. Klabu yake ya Manchester City, imekuwa ikifanya vizuri kuliko klabu kama Arsenal ama Nottigham Forest ambazo zilikuwa moto wa kuotea mbali wakati wa utawala wao kwenye soka la England miongo miwili iliyopita. Leo Newcastle United ya England ni moja ya vilabu vinavyoanza kutishia katika ligi kuu ya EPL. 'Safari ni hatua' anasema Salim Amin, mchambuzi wa soka, anayeishi Ujerumani. '﻿Hatua yao ya kwanza ni kusoma wanachokifanya Ulaya, kujifunza na kufanya, uzoefu wanaoupata ni mkubwa na kwa sababu wanapesa, watakuja kuwa tishio sana ndani ya miaka 20 ijayo'. Kinachosemwa na Amin ni hartua yao ya sasa ya kupata uzoefu wa kuendesha klabu kubwa katika ligi kubwa, uzoefu ambao unaambukizwa kwenye vilabu na ligi za nyumbani kwao. K﻿wa mfano Mansour bin Zayed bin Sultan Al Nahyan,  anayemiliki klabu ya manchester City, uzoefu wa klabu hii anaupeleka kwenye vilabu vyote vilivyo chini yake. Hivyo nchi yake kuwa mnufaika pia. H﻿ata wamiliki wa Newcastle United na uzoefu wao utaanza kuambukizwa nchini Saudi Arabia. Mohammed bin Salman, mwenyekiti wa PIF, ambao ni wamiliki wapya wa Newcastle United ni kutoka familia ya kifalme na watawala wa taifa hilo. Wana uswahiba na vilabu vingi vya soka nchini humo. J﻿uenda isiwe na matokeo ya haraka, lakini kwa matokeo ya muda mfupi, kama wataendelea hivi. Waarabu wanaweza kuwa na dunia yao ya soka muda si mrefu sana."	https://www.bbc.com/swahili/articles/cgxvl2dwv32o
politics	Ethiopia yapuuzia wito wa kimataifa kusitisha shambulio la kijeshi	"Waziri mkuu wa Ethiopia ameapa kuendelea na shambulio la kijeshi katika jimbo la Tigray - licha ya wito wa kimataifa kumtaka kusitisha zoezi hilo. Utawala wa  Abiy Ahmed unakishutumu chama tawala cha eneo la Tigray, Tigrayan People's Liberation Front (TPLF)- kufanya mashambulio kadhaa katika jeshi. Na TPLF imejibu kuwa watazika vichwa vyao kwenye mchanga na kupuuzia hatari iliyotolewa. Wito wa kimataifa wa kutaka Ethiopia kusitisha shambulio hilo umeonekana kupuuziwa. Joto la mashambulizi likizidi kupamba moto huko Tigray. Akihutubia kwa njia ya televisheni waziri mkuu wa Ethiopia, Abiy Ahmed ametangaza kuwa operesheni ya kijeshi imefanikiwa. Na kuongeza kuwa operesheni hiyo itaendelea. Serikali ya shirikisho tayari imetangaza hali ya hatari katika jimbo la Tigray kwa kipindi cha miezi sita. Uwanja wa ndege umefungwa. Huduma za simu, mtandao na huduma za kibenki zimefungwa kaskazini mwa  Ethiopia' katika eneo la Tigray kufuatia ghasia zilizoibuka katika eneo hilo. Raia walisikia milio ya risasi siku ya Jumatano kutoka maeneo ya pembezoni mwa mji wa Mekelle, eneo ambalo kamanda wa jeshi la taifa yupo. Mamlaka jijini Addis Ababa zinasema mzozo huo na kundi dogo unaweza kusababisha kuvunja amani ya taifa. ""Hali hii imefikia kiwango ambacho haiwezi kuzuiwa na kudhibitiwa kupitia njia za kawaida za utekelezaji wa sheria,"" taarifa kutoka ofisi ya Waziri Mkuu ilisema. Mamlaka za kitaifa pia zimekatiza huduma za umeme, simu na intaneti katika jimbo la Tigray. Hali ya taharuki kati ya serikali na TPLF, ambayo ilikuwa sehemu ya muungano tawala kabla ya kukosana na Bw. Abiy, imeongozeka katka miezi ya hivi karibuni, huku pande zote mbili zikilaumianakwa kupanga njama ya kutumia nguvu ya kijeshi. Siku ya Jumanne, bunge la kitaifa lilipendekeza TPLF kutambuliwa kama ""shirika la kigaidi."" Bw. Abiy amesema nini? Waziri Mkuu Abiy amesema washambuliaji  ""walijaribu kuiba"" mali ya kijeshi  katika shambulio hulo la siku ya Jumatano  asubuhi, akiongeza kuwa  ""mpaka umevukwa"" hatua iliyolazimisha serikali kuu kuchukua hatua ya kijeshi. Nini kinafanyika Tigray? Mwandishi wa BBC Tigrinya, Girmay Gebru ameripoti kuwa milio ya risasi ilisikika katika mji kuu wa jimbo la Tigray, Mekelle, mapema Jumatano lakini hali ya utulivu imejea. Watu sasa wanaendelea na shughuli zao za kawaida lakini magari ya uchukuzi wa umma hayafanyi kazi kwa sababu ya mamlaka katika jimbo hilo  na kudhibiti matembezi na pia kufunga anga za eneo hilo, ameongeza ripota wetu. Benki na ofisi pekee ya ndani ya Ethio Telecom inayomilikiwa na serikali - kampuni pekee ya simu nchini - imefungwa. Shirika la ndege la Ethiopia limesimamisha safari za ndege kwenda eneo hilo. Mamlaka za Tigray zimesema nini? Afisa wa eneo hilo amedai kuwa vikosi vya ulinzi wa kitaifa vilivyopelekwa katika eneo hilo vimeungana nao lakini madai hayo hayajathibitishwa. Wiki iliyopita viongozi wa Tigray walimzuia jenerali aliyetuliwa na Bw. Abiy kuchukua wadhifa mpya , wakisema  hana tena  mamlaka ya kuchukua hatua kama hiyo. ""Hatutakuwa wa kwanza kupiga risasi na hatutakuwa wa kwanza kufumba macho,"" Getachew Reda, afisa wa ngazi ya juu wa TPLF, aliambia shirika la habari la AFP wiki iliyopita. Usiku wa Jumanne, saa kadhaa kabla ya tangazo la bwana Abiy, Wondimu Asamnew, amabaye nai kiongozi mwingine wa ngazi ya juu ya jimbo la Tigray, ameambia AFP kwamba serikali ya kitaifa imekuwa ikiwapeleka wanajeshi katika mpaka wa Tigray - madai ambayo hayajathibitishwa. Mzozo huu umeytokana na nini? Rais wa eneo la  Tigray, Debrestion Gebremichael, aliwaambia wanahabari siku ya Jumatatu kwamba serikali inapanga kuwashambulia - akidai  ilikuwa adhabu kwa kuandaa uchaguzi wake wa bunge la Tigray mnamo Septemba, kinyume na uamuzi wa serikali ya muungano na uamuzi wa bodi ya uchaguzi kuahirisha uchaguzi wote kufuatia kuzuka kwa janga la corona. Serikali imetaja uchaguzi huo kuwa ""haramu"". Bodi ya kitaifa ya uchaguzi tangu wakati huo ilisema uchaguzi mkuu unapaswa kukufanyika mwezi Mei au Juni mwaka ujao. TPLF imeshikilia uongozi wa kisiasa wa Ethiopia kutoka mwaka 1991 hadi 2018, wakati bwana Abiy alipoingia madarakani kufuatia maandamano ya nchi nzima yaliyofanywa na jamii ya Oromo. Tangu wakati huo nguvu ya chama hicho imefifia. Bwana Abiy, ambaye alipewa tuzo ya Amani ya Nobel Peace mwaka 2019 kwa kumaliza uhasama kati ya Ethiopia na Eritrea, anakabiliwa na  ukosoaji mkubwa kutoka kwa jamii yake, huku mapigano ya kikabila yakishuhudiwa katika maeneo kadhaa ya nchi na shutuma kwamba amebadilisha mageuzi ya kisiasa aliyoanzisha, na viongozi wa upinzani wamefungwa tena."	https://www.bbc.com/swahili/habari-54820749
religion	Kwanini Jicho hili lenye maana ya siri linashirikishwa na Iluminati?	Dhana ya uwepo wa kitu cha siri imeghubika nembo za kwenye sarafu na kufanywa kuwa ishara au alama inayoonekana. Alama ya 'Jicho' -  hili ni jicho ndani ya umbo la pembe tatu - ni moja ya alama inayohusishwa na masuala ya ushetani ambayo pia imeonekana kuwa na uhusiano wa karibu  na Iluminati, kundi la watu matajiri linalosemekana kwamba hutafuta kumiliki mali za dunia kwa nguvu ya shetani. Alama hii ya jicho inadhaniwa kuficha kitu fulani kwasababu yenye ipo sehemu fiche kiasi kwamba sio rahisi kwa mtu kuitambua kwa macho yake moja kwa moja. Pia inajitokeza sio tu kwa makanisa kadhaa bali pia kwenye majengo yenye kujihusisha na imani za kishetani kote diniani na pia alama hiyo ya jicho ipo katika noti za dola za Marekani pamoja na chapa ya muhuri mkubwa wa Marekani. Ukweli ni njia ya zamani isiyo ya kawaida ya kuashiria nchi. Na alama ya jicho inaashiria matamanio ya kuwa na sauti au nguvu. Ukichanganya na lile umbo la piramidi, ni kama ishara ya kundi fulani la zamani. Awali kabisa, alama hiyo ya jicho ilikuwa na Kikiristo na matumizi ya kwanza kabisa ya alama hiyo yanahusishwa na michoro ya dini hasa ya kumwakilisha mungu. Ilibuniwa kama ishara ya uangalizi wa huruma ya Mungu juu ya wanadamu Chanzo kingine cha alama hiyo ni kitabu cha zamani kabisa cha nembo ambacho kwa mara ya  kwanza kabisa kilichapishwa mwaka 1593. Alama hiyo ya jicho iliwekwa kuashiria 'utakatifu' yaani 'mungu'. Hakuna anayejua chanzo cha ubunifu wa alama hii lakini wa kwanza kabisa kuhusika na ubunifu wake aliihusisha na imani za kidini. Umbo la pembe tatu lilikuwa ni alama ya muda mrefu ya Utatu wa Kikiristo; yaani Mungu Baba, Mwana na Roho Mtakatifu; na kuna wakati Mungu aliashiriwa kuwa ndani ya umbo hilo la pembe tatu. Miale ya mwanga ambayo mara nyingi hungaa ndani ya alama hiyo pia ni miongoni mwa alama za mwanzo kabisa za Kikiristo. Lakini chanzo cha lile jicho ni nini? Mungu amekuwa akiashiriwa kwa njia nyingi hapo kabla, mfano mkono mmoja unaojitokeza kutoka mawinguni lakini sio kama jicho. Pengine itakuwa sawa kwa pande zote kusema kuwa jicho hilo kuoneshwa peke yake lina athari yake kisaikolojia inayoonesha mamlaka. Unaweza hata kuona athari hii kwa hali halisi mfano baadhi ya wanyama wana alama za jicho kwenye ngozi zao kama njia ya kuogopesha wanyama wawindaji. Lakini pia kuna historia ya muda mfrefu sana inayoghubka alama ya jicho ambayo inaturejesha hadi nyakati za dini za wakati huo. Karne ya tatu, Wasimeria walionesha utakatifu wa michongo fulani kwa kuchonga jicho likiwa kubwa zaidi ili kuongeza ile nakshi ya kuonesha ni miungu. Pia walikuwa na sherehe ambapo wasanii walifanya michongo ya masanamu kuonekana kuwa na uhali kwa kufungua macho ya masanamu. Siku za kale Misri ndio waliokuwa chanzo cha alama yenye kuhusishwa na jicho hilo kama mchoro: kwa mfano, macho mawili yalichorowa kwenye jeneza kwa imani kuwa yalimuwezesha aliyekufa kuona katika maisha yake baada ya kifo. Na moja ya michoro maarufu nchini Misri ni 'Jicho la Horusi' ambalo lilikuwa linaashiria, ulinzi, afya njema na madaraka. Kulingana na elimu ya visasili yaani kuhusu miungu na viumbe wa kale nchini Misri, miungu mfalme Horusi ambaye mara nyingi alioneshwa kama ndege Kozi- kipanga, macho yake yalitolewa akiwa vitani na timu ya mjombake. Lakini kwa usaidizi wa Mungu wa Kimisri 'Thothi' aliweza kuona tena. Hivyo basi, Macho ya Horusi yalichukuliwa kama alama ya kujilinda, mchongo mdogo tu ambao ulikuwa unaweza ukaingizwa hata kwenye mfuko wa nguo uliovaa kama njia moja ya kujilinda. Mchoro huu na mingine ilikuwa na athari kwa nchi za Ulaya. Tatizo kubwa wakati huo ikiwa ni kuchukua michoro na kuifasiri visivyo kwasababu hawakuelewa maana halisi ya michoro wenyewe. Na alama ya jicho inasemekana kuna uwezekano mkubwa ilifika mahali ikafasiriwa visivyo. Karne ya 18, ndio fasiri ya alama ya jicho inaaminika kuwa ilibadilika pakubwa. Baada ya mapinduzi kwaka 1789, katika azimio la Haki za Raia kulikuwa na alama ya jicho kwa juu. Uingereza mwaka 1794, Jeremy Bentham alimuagiza msanifu ujenzi Willey Reveley kutengeneza nembo ya gereza jipya na jengo hilo likawa na nembo ya jicho - ishara ambayo sasa hivi imezungukwa na maneno 'Huruma', 'Haki' na 'Uangalifu'. Miaka michache nyuma, Mwaka 1782, Muhuri mkubwa wa Marekani ulizunduliwa ambao ulikuwa na alama ya jicho ishara iliyolengwa ikiwa ni 'Mungu kuwa na huruma' kwa taifa hilo. Hili ni dhihirisho tosha kwamba alama hiyo haikuwahi kuhusishwa na kuabudu shetani Taarifa za chimbuko la kundi hilo bado haziko wazi lakini inasemenaka kuwa liliundwa mwaka 1776 na kuvunjwa 1787 na pia ni kweli kundi la Iluminati lilivutiwa na alama ya jicho na kutaka kuitumia kuashiria 'Nguvu ya Mungu' wakati huo. Ingawa, kundi la ushetani la 'Mason' halikutumia alama hiyo hadi mwishoni mwa karne ya 18. Kwa bahati mbaya dhana nyingi zilizopo zinazungumzia uzuri wa alama ya jicho wala sio siri za viongozi wanaojihusisha nayo. Na katika siku tunazoishi, wanamuziki kama Madonna, Jay-Z na Kanye West wote wamewahi kushutumiwa kujihusisha na kundi la Iluminati ikiwemo matumizi ya alama au ishara ya Jicho. Utumiaji wa alama hii umeonekana hata kwa wasanii wengine zaidi kama Bentham, Le Barbier, Thomson, Barton na wengine wengi hivyo basi sio ushahidi tosha kuwa alama ya jicho inahusishwa na ushetani lakini pia inaweza kuwa nembo kama yoyote ile.	https://www.bbc.com/swahili/habari-55039752
politics	Jovenel Moise: Wanajeshi wa zamani wa Colombia walijua kuhusu njama ya kumuua rais wa Haiti	"Rais wa Colombia Ivan Duque anasema kwamba baadhi ya washukiwa wa Colombia katika mauaji ya rais wa Haiti Jovenel Moise walikuwa na ufahamu kuhusu njama ya kumuua kiongozi huyo. Bwana Moise alipigwa risasi hadi kufa wiki iliopita nyumbani kwake na mkewe akajeruhiwa. Maafisa wa polisi wa Haiti wanasema kwamba kundi la mamluki lililowashirikisha wanajeshi wa zamani wa Colombia lilimuua bwana Moise. Bwana Duque alisema kwamba wengi wa raia wa Colombia walidanganywa baada ya kuambiwa kwamba wangefanya kazi kama walinzi nchini Haiti. Lakini kulikuwa na kundi dogo miongoni mwao ambalo lilikuwa na habari kuhusu operesheni hiyo , aliambia kituo cha redio. Kati ya wanaume 28 waliodaiwa kuwa katika kundi lililomuua bwana Moise , wote isipokuwa wawili walikuwa raia wa Colombia huku wengine wawili wakiwa raia wa Marekani walio na mizizi yao nchini Haiti. Idara ya ulinzi nchini Marekani imefichua kwamba baadhi ya raia hao wa Colombia walipokea mafunzo ya kijeshi nchini Marekani wakati wakiwa katika jeshi la Colombia. Kitengo cha kukabiliana na dawa za kulevya DEA kiliambia chombo cha habari cha Reuters kwamba mmoja ya washukiwa hao raia  wa Haiti mwenye mizizi yake Marekani alikuwa chanzo chake cha siri. Maafisa wa Haiti wanasema kwamba washukiwa hao walijifanya kuwa mawakala wa DEA. Katika kanda ya video iliochukuliwa muda mfupi kabla ya shambulio hilo nje ya makao ya rais, mtu mmoja alisikika akisema ''hii ni operesheni ya DEA, kila mtu alale chini!"". Polisi wa Haiti pia walimkamata daktari mmoja wa Haiti, Christian Emmanuel Sanon , ambaye walimtaja kuwa mshukiwa muhimu wa mauaji hayo. Mkazi huyo wa Florida aliwasili nchini Haiti kupitia usafiri wa ndege ya kibinfasi mnamo mwezi Juni  na maafisa wa polisi walisema kwamba walipata kofia ya DEA  pamoja na silaha chini ya umiliki wake . Uchunguzi wa gazeti la The New York Times unasema kwamba bwana Sanon na baadhi ya washukiwa wengine walikutana kuzungumzia kile ambacho kitafanyika Haiti wakati huu ambao bwana Moise hayupo tena madarakani. Lakini mtu mmoja aliyekuwa katika mkutano huo aliambia NYT kwamba mauaji ya bwana Moise hayakujadiliwa. Maafisa wa polisi bado wanawasaka wale wanaodaiwa kupanga njama hiyo."	https://www.bbc.com/swahili/habari-57851623
health	Utafiti: Unajua kulala kati ya saa 4 na saa 5 usiku kunapunguza hatari ya magonjwa ya moyo?	"Inaonekana kuna muda muafaka wa kulala - kati ya saa 4 na 5 usiku - ambao unaohusishwa na afya bora ya moyo, wanasema watafiti ambao wamewachunguza watu wa kujitolea takribani 88,000. Timu maalumu kutoka Biobank ya Uingereza inaamini kwamba kuwa na uwiano sawa wa usingizi na namna mwili unavyotaka kunaweza kufafanua uhusiano uliopo wa uwezekano wa kupunguza hatari ya mshtuko wa moyo pamoja na kiharusi. Namna ya mwendendo wa asili wa mwili wa saa 24 ni muhimu kwa ustawi pamoja na tahadhari.  Kwa sababu kuna uwezekano wa kutokea kwa shinikizo la damu. Katika utafiti huo, ambao umechapishwa katika Jarida kuhusu masuala ya Moyo la Ulaya, watafiti walikusanya data kuhusu nyakati za kulala na kuamka kwa zaidi ya siku saba kwa kutumia kifaa kinachofanana na saa ya mkono kinachovaliwa na watu waliojitolea. Walifuatilia kile kilichotokea kwa waliojitolea katika suala la afya ya moyo na mzunguko wa damu kwa wastani wa miaka sita. Zaidi ya watu wazima 3,000 walipata ugonjwa wa moyo na mishipa. Visa hivi ving kati ya zilizotokea kwa watu ambao walichelewa kulala au walilala mapema kabla ya muda muafaka wa kati ya saa 4 na saa 5 usiku. Watafiti hao walijaribu kudhibiti  vyanzo ama mambo mengine yanayosababisha matatizo ya moyo wa mtu, kama vile umri wao, uzito na viwango vya 'cholesterol', lakini mkazo uliowekwa na utafiti wao ni kwmaba hauwezi kuthibitisha chanjo na athari. Mwandishi wa utafiti huo, Dk David Plans, kutoka Chuo Kikuu cha Exeter, alisema: ""Ingawa hatuwezi kuhitimisha sababu kutoka kwenye utafiti wetu, matokeo yanaonyesha kuwa kulala mapema au kuchelewa kulala kunaweza kutatiza namna mwili unavyojiendesha kwa saa 24 na kusababisha matokeo mabaya kwa afya ya moyo na mishipa. ""Wakati wa hatari zaidi ulikuwa baada ya usiku wa manane, kwa sababu inaweza kupunguza uwezekano wa kuona mwanga wa asubuhi, ambao huweka upya saa ya mwili ama mwili unavyoanza upya wasaa wake wa maisha ya siku."" Regina Giblin, muuguzi mkuu wa magonjwa ya moyo katoka taasisi ya magonjwa ya moyo ya British Heart Foundation, alisema: ""Utafiti huu mkubwa unaonyesha kuwa kulala kati ya saa 4 na saa 5 usiku kunaweza kuwa mahali pazuri kwa watu wengi kuweka mioyo yao kuwa yenye afya kwa muda mrefu. ""Hata hivyo, ni muhimu kukumbuka kuwa utafiti huu unaonyehsa uhusiano tu uliopo wa kulala kati ya saa 5-6 na afya ya moyo na utafiti huu hauwezi kuthibitisha sababu hasa nini ya hilo na athari ni zipi. Utafiti zaidi unahitajika kuhusu wakati wa kulala kama moja ya sababu zinazoweza kuleta hatari ya magonjwa ya moyo na mzunguko wa damu. Kupata usingizi wa kutosha ni muhimu kwa ustawi wetu kwa jumla pamoja na afya ya moyo na mzunguko wa damu. Watu wazima wengi wanapaswa kulenga kulala kwa angalau masaa saba hadi tisa kila usiku, alisema. ""Lakini usingizi sio jambo pekee linaloweza kuathiri afya ya moyo. Ni muhimu pia kuangalia mtindo wako wa maisha kama kujua hali ya shinikizo la damu na viwango vya cholesterol, kuwa na uzito mzuri, kufanya mazoezi mara kwa mara, kupunguza ulaji wa chumvi na unywaji wa pombe. Pia kula mlo kamili kunaweza pia kusaidia kudumisha afya ya moyo wako."" alisema."	https://www.bbc.com/swahili/59219291
sports	Tetesi za soka Ulaya Jumatatu 15.08.2022	Cristiano Ronaldo alipewa ofa na Manchester United kwa wapinzani wao AC Milan na Inter Milan, lakini klabu zote za Serie A zilikataa nafasi ya kumsajili mshambuliaji huyo wa Ureno mwenye umri wa miaka 37. (Tancredi Palmeri via Sun) Pierre-Emerick Aubameyang anataka kupigania nafasi yake katika klabu ya Barcelona, ​​ambayo imekataa dau la £12m (€14m) kutoka kwa Chelsea kumnunua mshambuliaji huyo wa Gabon mwenye umri wa miaka 33. (Deportivo Mundo via Mirror) Barcelona wanataka ada ya pauni milioni 23 (€28m) kwa Aubameyang, ambaye alijiunga nao kwa uhamisho wa bila malipo mwezi Februari. (Metro via Gerard Romero) Wakati huo huo, meneja Xavi ameiomba Barcelona kumsajili tena mshambuliaji wa Argentina Lionel Messi, 35, kutoka Paris St-Germain.  (Sun) Manchester United imejiunga na orodha ya vilabu vya Premier League, vikiwemo Arsenal na West Ham, vinavyotaka kumsajili kiungo wa kati wa Ecuador Moises Caicedo, 20, kutoka Brighton.  (Mirror) Nottingham Forest wanakaribia kumnunua kiungo wa kati wa Lyon na Ufaransa Houssem Aouar, 24, ambaye hapo awali amekuwa akihusishwa na Arsenal. (Sky Sports Italy via Metro) Forest pia wamewasilisha dau la pauni milioni 17 kwa kiungo wa Eintracht Frankfurt na Uswizi Djibril Sow, 25. (talkSPORT)  Leicester City wako tayari kuruhusu Arsenal kumsaka kiungo wa kati wa Ubelgiji Youri Tielemans, 25, kuondoka bila malipo msimu ujao.  (Times) Everton wametoa ofa kwa mshambuliaji wa Rennes wa Guinea, Serhou Guirassy, ​​26. (Mail) Blackburn inaongoza harakati  za kumsajili beki wa kati wa Uholanzi Sepp van den Berg, 20, kwa mkopo kutoka Liverpool. Mkataba uliopendekezwa unajumuisha kipengele cha adhabu ikiwa beki  huyo hatacheza mechi za kutosha kwa upande wa Ubingwa. (Sun) Nice wameuliza kuhusu beki wa kushoto wa Chelsea wa Brazil Emerson Palmieri, 28(Fabrice Hawkins via Get French Football News) Brighton wako kwenye mazungumzo ya kumsajili beki wa kushoto wa Villarreal Pervis Estupinan, 24. (Mail online) Everton wanaweza kumsajili kiungo wa kati wa Villarreal na Senegal Nicolas Jackson, 21, kwa kuanzisha  kipengele chake cha kuachiliwa kwa pauni milioni 27. (Football Insider) Bournemouth wana nia ya kumsajili beki wa kati wa Ghana Abdul Mumin, 24, kutoka Guimaraes(L'Equipe)	https://www.bbc.com/swahili/articles/ckkypz32d35o
sports	Barcelona yasikitishwa na kuvuja kwa mkataba wa Messi	"Barcelona imesema kuwa itachukua ""hatua za kisheria"" dhidi ya gazeti la Uhispania la El Mundo baada ya kuchapisha maelezo kuhusu mkataba wa mshambuliaji, Lionel Messi wa pauni milioni 492. Barcelona ilikanusha kuhusika kwa namna yoyote ile katika uchapishaji wa taarifa hizo. Kwa mujibu wa El Mundo, mkataba wa Messi wa miaka minne ulikuwa wa thamani ya takriban euro 555,237,619 hadi Juni 30, 2021. Hii inamaanisha kuwa kijana huyo mwenye umri wa miaka 33, atakuwa anapokea pauni milioni 123 kwa msimu. Barcelona imesema katika taarifa iliyotoa kuwa ""inasikitishwa na uchapishaji wa maelezo hayo"". Na kuongeza kuwa: ""FC Barcelona haihusiki kwa namna yoyote ile katika uchapishaji wa taarifa hiyo na itachukua hatua stahiki za kisheria dhidi ya gazeti la El Mundo, kwa uharibifu wowote ule ambao huenda umetokea kwasababu ya taarifa hiyo. ""FC Barcelona imeonesha kumuunga mkono Lionel Messi, hasa katika jaribio lolote la kumdhalilisha na kuharibu uhusiano wake katika klabu hiyo ambako amefanyakazi na kuwa mchezaji bora duniani na katika historia ya soka."" Mchezaji huyo wa kimataifa wa Argentina Messi alijiunga na Barcelona akiwa na umri wa miaka 13 lakini akatuma ombi la kutaka aruhusiwe kuhamia kwingineko mnamo mwezi Agosti. Bado haijafahamiki ikiwa atabaki katika klabu hiyo wakati mkataba wake utakapomalizika. Messi ni mchezaji wa Barcelona aliyeweka rekodi katika ufungaji wa magoli mengi na ameshinda makombe 10 ya La Liga, Ligi ya mabingwa mara nne na tuzo ya Ballon d'Or - alipewa tuzo mara sita ya mchezaji bora duniani. Ombi lake la kutaka kuondoka Barcelona lilifuatiwa na kutoelewana kati yake na rais wa klabu hiyo Josep Maria Bartomeu, aliyeacha kazi hiyo mnamo mwezi Oktoba. Messi, anayeelezea utawala wa Bartomeu kama ""janga"", alisema mnamo mwezi Desemba ""Bado sijajua nitakachofanya."""	https://www.bbc.com/swahili/habari-55883233
technology	Wavulana wa Nigeria: Kuanzia kuchukua filamu kwenye simu hadi kuwa maarufu Netflix	Wavulana tisa  katika mji wa Nigeria wa Kaduna walianza kufanya jaribio la kutengeneza filamu za kufikirika mwaka  2016. Waliazima simu za  smartphones kwa watu wa familia zao, na kutengeneza kifaa cha kushikia simu  cha mbao  wakati wanapiga picha za video. Miaka mitatu baadaye, walipiga picha za filamu fupi iliyopendwa, na kuwafanya mamilioni ya watu, waiwemo nyota wa   Hollywood. Mwandishi wa BBC  Damilola Oduolowu alikutana na watengenezaji  hawa wadogo wa filamu nchini Nigeria na hii ni simulizi yao.	https://www.bbc.com/swahili/habari-60288440
entertainment	Khaby Lame: Siri ya mafaniko ya nyota huyu wa TikTok kutoka Senegal ni gani?	"Nyota wa TikTok mzaliwa wa Senegal Khaby Lame ni maarufu sana mtandoni. Anajulikana kwa hadithi zake za kubadilisha ""mtazamo wa maisha"".  Jinsi anavyowasilisha ujumbe wake ulimfanya kukua haraka na kupata umaarufu kimataifa. Kijana huyu wa miaka 21 ameshirikiana na watu kama Naomi Campbell na Greta Thunberg, na anasadikiwa kuwa pili kwa maarufu zaidi katika mtandao wa TikTok. Lakini je alifikiaje ufanisi huu, na mashabiki wake wa Senegal wanafikiria nini hasa kumhusu na mashabiki wake wa Senegal wanafikiria nini hasa kumhusu?"	https://www.bbc.com/swahili/habari-59015462
entertainment	Video ya kichakuro iliosambaa mtandaoni	Ushawahi kumuona kichakuro akila chakula. Tazama video hii iliyosambaa mtandaoni inayoonesha matukio ya kipekee ya kichakuro.	https://www.bbc.com/swahili/habari-53309186
business	Benki ya dunia yasema ukuaji wa uchumi wa Tanzania kuongezeka 2020 japo si kwa 7%	"Uchumi wa Tanzania utakuwa kwa asilimia 5.8 mwaka 2020 ikilinganishwa na makadirio ya asilimia 5.6 mwaka huu na ukuaji utaongezeka hadi asilimi 6.1  mwaka 2021 , kulingana na ripoti ya benki ya dunia siku ya Jumanne. Matarajio ya benki ya dunia yapo chini ikilinganishwa na makadirio ya asilimia 7.1 , ikiwa ni mara ya pili mwaka huu kwa makadirio hayo kutofautiana kwa kiwango kikubwa na yale ya serikali kulingana na chombo cha habari cha Reuters. Benki ya dunia inakadiria kwamba ukuaji wa uchumi wa taifa la Tanzania utakuwa asilimia 5.6 kutoka asilimia 5.4 mwaka 2018. Serikali ya rais Magufuli imewekeza mabilioni ya madola katika sekta ya viwanda ambayo inashirikisha ujenzi wa reli mpya, kuimarisha shirika la ndege la taifa  pamoja na kiwanda cha umeme. Lakini uingiliaji wa serikali katika sekta za uchimbaji madini na kilimo umesababisha kushuka kwa uwekezaji wa kigeni katika taifa hilo ambalo ni la tatu kwa ukubwa wa kiuchumi Afrika mashariki. Licha ya  kujiimarisha katika uuzaji wa bidhaa nje ya nchi, mapato bado yamesalia kuwa ya kiwango cha chini ikilinganishwa na wastani wa kihistoria, imesema benki ya dunia, ikiongezea  kwamba uwekezaji wa moja kwa moja wa kigeni umeshuka kwa thuluthi moja na kufikia dola bilioni 1 kutoka dola bilioni 1.5 katika  mwaka 2015 na 2018. Serikali inasema kwamba uchumi ulipanuka kwa asilimia 6.9  katika nusu ya kwanza ya mwaka 2019 ikilinganishwa na asilimia 6.8 mwaka ulliopita, kutokana na uwekezaji wa kiwango cha juu  na uuzaji wa bidhaa katika mataifa ya kigeni unaotokelezwa na raia, ilisema benki ya dunia. Waziri wa fedha Phillip Mpango aliambia wabunge mnamo mwezi Juni kwamba uchumi utakuwa kwa asilimia 7.1  kutoka asilimia 7.0  mwaka 2018. Mnamo mwezi Julai, Benki ya dunia ilisema kwamba uchumi wa Tanzania umekuwa kwa asilimia 5.2 mwaka 2018. Hazina ya fedha duniani IMF  pia imeripoti viwango vya chini vya ukuwaji wa uchumi wa Tanzania  mwaka huu. Mnamo mwezi Aprili , IMF ilisema kwamba sera zisizotabirika na zinazoingilia kati zinakandamiza ukuaji kulingana na ripoti iliofichuliwa na chombo cha habari cha Reuters. Benki ya dunia ilionya siku ya Jumanne kwamba shinikizo ya matumizi kutokana na uchaguzi mkuu mwaka ujao inamaanisha kwamba tafa hilo litalazimika kuimarisha usimamizi wake wa fedha. Utabiri wa mapato yake ni dhaifu , swala linalopunguza uaminifu wa bajeti na kusababisha mkusanyiko wa malimbikizo ya madeni katika biashara za ndani, ""benki ilisema katika ripoti yake. ''Upungufu wa matumizi ya fedha umepanuka na kufikia asilimia 3.2  mwaka 2018/19 kutoka asilimia 1.9 ya ukuaji wa kipindi cha fedha cha 2017/18'', iliongezea. ""Lengo kuu la mapato la asilimia 17.1 ya Pato la Taifa (katika mwaka wa fedha uliopita asilimia 14.0 zilikusanywa) na matumizi ya juu ya bajeti yanaweza kuifanya iwe ngumu kufikia lengo la upungufu wa asilimia 2.3 ya Pato la Taifa mwaka 2019/20,"" benki sema."	https://www.bbc.com/swahili/habari-50646340
health	Virusi vya corona: 'Mwanangu alifariki katika baridi kali ndani ya hema la hospitali ya Afrika Kusini	"Watu wanaoshukiwa kuwa wagonjwa wa Covid-19 wamekuwa wakiachwa nje katika vyandarua vya wazi kwa saa kadhaa, kwenye baridi kali, nje ya hospitali, hali iliyochangia watu ""wengi"" kufariki, kwa mujibu wa uchunguzi wa kipekee uliofanywa BBC. Ufichuzi huo umetolewa huku serikali ya Afrika Kusini  ikikiri na kulaani ufisadi uliokithiri na usimamizi mbaya katika mpango wa kushughulikia janga la corona. ""Ilikuwa baridi sana ndani ya vyandarua hivyo. Hasa nyakati za usiku hali ni mbaya zaidi, na unaweza kuona hali ya wagonjwa ikidhoofika. Hypothermia ni moja ya vyanzo vikuu vya vifo hapa. Hususan ndani ya vyandarua,"" alisema daktari mmoja katika hospitali ya  Sebokeng - mfichua siri aliyezungumza na BBC  na ambaye hakutaka kutambulishwa. Madaktari walisema kuwa watu 14 waliripotiwa kufariki ndani ya vyandarua katika kipindi cha saa 48 - japo sio wote waliofariki kutokana na baridi kali. ""Tunahofia hali ya wagonjwa wetu. Wakati mwingine najiuliza ni watu wangapi watakufa katika mazingira haya kabla ya uchunguzi kufanywa,"" alisema. Dakari huyo alielezea hali ya ""kutisha"" ndani ya vyandarua - vilivyowekwa na hospitali katika eneo la kuegesha magari kama eneo la muda la kuwahudumia wagonjwa - msimu wa baridi kali kwa wiki kadhaa mwezi wa Julai  huku wagonjwa wazee wakizirai baada ya kuachwa nje kwa siku mbili au zaidi bila chakula na kuwa na sehemu uliyo na joto. Anasema wagonjwa walilazimika kutumia vifaa vitatu vidogo vya umeme kujikinga na baridi ambavyo pia wakati mwingine viliharibika. ""Nilipatwa na msongo wa mawazo,hasira, [na] kukosa matumaini. Ukosefu wa vifaa muhimu ndani ya vyandarua hivyo ilikuwa karaha tupu… kukosa mpangilio ni janga kubwa. ""Hatuna dawa. Hakuna kifaa cha kuwasaidia wagonjwa kupumua. Kulikuwa na vita vya kinga binafsi PPE vilivyotapakaa kila mahali, vikisubiri kuwaambukiza watu zaidi,"" alisema daktari, aliyelalamika kuwa wahudumu kadhaa wa afya walipata maambukizi ya virusi katika mazingira hayo. ""Ni ufisadi na utepetevu,"" alisema Jeanette Mlombo, ambaye mwanawe wa kiume, Martin, alifariki mwezi uliopita katika hospitali ya Sebokeng, akiwa na umri wa miaka 30. Anasema hakuwa amefanyiwa vipimo vya Covid-19  na mwanzoni ilikuwa analalamikia kufura miguu, lakini aliachwa nje kwenye baridi kwa takribani saa 12 ndani ya chandarua. ""Kulikuwa na baridi kali. Alikuwa anatetemeka na pia aliniambia anahisi njaa. Alisema: 'Nimelala usiku kucha hapa bila kujifunika blanketi. Nitakufa. Hakuna wa kunihudumia,'"" Bi Mlombo alikumbuka. Akijibu madai yaliyotolewa kuhusu hali katika Hospitali ya Sebokeng, msemaji wa Idara ya Afya mjini Gauteng, Kwara Kekana, alikanusha madai kwamba watu ""wengi"" walifariki kutokana na baridi, kupitia barua pepe alioandika akisema ""takwimu ya vifo iliyotokana na ripoti ya hospitali hiyo hazioneshi watu walikufa kutokana na baridi kali"". Msemaji huyo pia alipinga madai kuwa uhaba wa vifaa vya kinga binafsi (PPE) na ukosefu wa mahali pa kuvalia na kutopa vifaa hivyo, akionesha stakabdhi zinazoashiria hospitali hiyo ilikuwa na vifaa vyote muhimu ikiwa ni pamoja na viyeyuzi na vifaa vingine ambavyo vingelitumika hadi mwezi Augosti. Katika wiki za hivi karibuni,  hali katika hospitali ya Sebokeng imeripotiwa kuimarika, kutokana na hatua zilizochukuliwa na mamlaka, laking pia huenda, ni kwasababu viwango vya maambukizi vimeanza kupungua. Kwa jumla, Africa Kusini inaonekana imefanikiwa kudhibiti mlipuko wa kwanza wa janga la virusi vya corona. Baadhi ya Mikoa na hospitali zimesifiwa kwa jinsi zilivyoshughulikia janga hilo. Hatua za mapema zilizochukuliwa na serikali kuweka amri ya kutotoka nje imesifiwa - japo imekosolewa vikali na baadhi ya watu. Lakini janga la corona pia limefichua utepetevu mkubwa katika taasisi ya afya, ikiwa ni pamoja na tatizo la ufisadi na upendeleo, na hatari ya mfumo wa madaraka kupeanwa kwa ''misingi ya kujuana"" hali ambayo imechangia idara  muhimu kuongozwa na watu wanaodaiwa kutokuwa na ujuzi ambao wameteuliwa kwa misingi ya kisiasa na chama tawala cha African National Congress (ANC). Rais Cyril Ramaphosa amelaani vikali ufisadi, akitoa mfano wa bei ya vifaa kuongezwa kwa 900%, na kuwakaripia ""mafisi"" wanaotafuta kujinufaisha kutokana na janga la corona. Maafisa kadhaa wa ngazi ya juu na mawaziri wamekosolewa kwa kuwapatia jamaa zao zabuni kutoka kwa serikali. Mamlaka nchini Afrika Kusini sasa zinachunguza idara za serikali kuhusu zabuni za thamani ya dola milioni 290 zinazohusiana na mpango wa kukabiliana na corona ambazo zimetolewa kwa njia isiyo halali. Mfichua siri katika hospitali ya Sebokeng aliambia BBC kwamba yeye na maafisa wengine wamelalamikia mara kadhaa hali katika hospitali hiyo, na kuhoji jinsi fedha maaalum za kukabiliana na Covid-19 zinavyotumika. ""Hatujaona fedha hizo. Sijui kama mamlaka ya hospitali inajua mazingira magumu tunayofanyia kazi. Tumejaribu mara kadhaa kama madaktari na wauguzi kuulizia fedha zilizotengwa kwa shughuli hii"" daktari huyo alisema. ""Je tutapata wafanyakazi wapya, ama vifaa? Na hatujawahi kupewa jibu, ni hali inayotukanganya sana."" Idara ya mawasiliano ya hospitali hiyo ilikataa ombi la BBC la kufanya mahojiano, ikisema maswali yote kuhusu Covid-19 yataelekezwe kwa idara ya afya katika ngazi ya mkoa. Akijibu malalamishi yaliyotolewa na wataalamu wa afya, Bi Kekana amesema hospitali inafanya mikutano ya mara kwa mara, na kwamba walimteua afisa anayehakikisha kanuni zilizowekwa zinazingatiwa na timu nzima. Waziri anayesimamia masuala ya afya katika Mkoa wa Gauteng, Bandile Masuku, hivi karibuni alilazimishwa kuchukua likizo ya lazima kufuatia tuhuma ya ufisadi dhidi yake. Bw. Masuku amepinga tuhuma hizo, akisema kuwa hakuhusika kwa njia yoyote wala kushawishi idara hiyo katika mchakato wa kutoa zabuni. Wachunguzi wanakagua kandarasi 100 zinzohusiana na Covid-19 katika mkoa huo. ""Janga hili limefichua mapungufu mengi katika mfumo wetu. Lakini naamini tunaweza kupata suluhisho,""alisema mfichua siri huyo. ""Tunahitaji kuelewa janga hili ili tujiandae vyema kukabiliana na magonjwa mengine siku zijazo."""	https://www.bbc.com/swahili/habari-53885629
religion	Fahamu kwa nini mji wa Jerusalem ni mtakatifu?	Kumekuwa na mzozo wa muda mrefu kuhusu udhibiti wa mji wa Jerusalem kati ya Waisraeli na Wapalestina. Mji huo kwa sasa huwa umegawanywa mara mbili, Jerusalem Mashariki na Jerusalem Magharibi. Jerusalem ya Magharibi hutazamwa na Israel kama mji wake mkuu nayo Jerusalem Mashariki hutazamwa kuwa mji mkuu wa taifa la Wapalestina (litakapoundwa), ingawa eneo hilo bado kwa kiwango kikubwa limetawaliwa na Israel tangu vita vya 1967. Tangu wakati wa vita hivyo, Israel imejengwa nyumba za walowezi wa Kiyahudi takriban 200,000 ambao huishi Jerusalem Mashariki, hatua iliyoshutumiwa na jamii ya kimataifa. Eneo hilo huishi Wapalestina takriban 370,000. Israel ilitangaza 1980 Jerusalem yote kuwa mji wake mkuu wa milele, lakini nchi nyingi duniani hazikubali azimio hilo. Hivyo basi, balozi za nchi za kigeni katika Israel ziko nje ya Jerusalem, katika mji wa Tel Aviv. Mzozo huo umefufuliwa tena kutokana na hatua ya Rais Donald Trump wa Marekani kutarajiwa kuutambua mji huo kama mji mkuu wa Israel. Mataifa mengi ya Kiarabu yameshutumu hatua hiyo ya Bw Trump na kusema itazidisha uhasama Mashariki ya Kati. Lakini ni kwa nini mji huu huzozaniwa hivyo? Mwandishi wa BBC Erica Chernofsky anachambua. Mji huu huwa na umuhimu mkubwa kwa dini tatu kuu - Ukristo, Uislamu na Uyahudi. Dini zote tatu humuangazia Abraham anayetajwa kwenye Biblia na Koran kama mmoja wa waanzilishi au mababu wa imani. Ni mji ambao umedhibitiwa na dini hizo kwa vipindi mbalimbali katika historia. Kwa Kiebrania, mji wa Jerusalem hufahamika kama Yerushalayim na kwa Kiarabu al-Quds. Kwa Kiswahili, jina lake halisi ni Yerusalemu. Mji huo ni miongoni mwa miji ya kale zaidi ambayo ipo hadi sasa duniani. Ni mji ambao umetekwa, ukabomolewa na kuharibiwa na kisha kujengwa tena. Kila sehemu ya ardhi yake ukichimba kwenda chini hufichua enzi fulani katika historia yake. Ingawa umekuwa chanzo cha ubishi na mzozano kati ya dini mbalimbali, dini zote huungana kwa pamoja kuungama kwamba ni eneo takatifu. Ndani yake kuna Mji Mkongwe, ambao una njia nyembamba, vichochoro na nyumba za kale. Kuna maeneo manne makuu na kila eneo, majengo huwa tofauti. Kuna eneo la Wakristo, Waislamu, Wayahudi na Waarmenia. Eneo hilo huzungukwa na ukuta mkubwa wa mawe. Hapo, kunapatikana baadhi ya maeneo yanayoaminika kuwa matakatifu zaidi duniani. Kila eneo kati ya maeneo hayo manne (unaweza kuyaita mitaa) huishi watu wa aina moja. Wakristo wana maeneo mawili, kwa sababu Waarmenia pia ni Wakristo. Eneo lililotengewa Waarmenia, ambalo ndilo ndogo zaidi kati ya hao manne, lina vituo vya kale zaidi vya Waarmenia duniani. Jamii ya Waarmenia imehifadhi utamaduni wake wa kipekee ndani ya Kanisa la St James na nyumba kubwa ya utawala. Maeneo hayo mawili yamechukua sehemu kubwa ya mtaa huo wa Waarmenia. Ndani ya mtaa wa Wakristo, kuna Kanisa Kuu la Kaburi na Ufufuo wa Yesu Kristo, ambalo ni muhimu sana kwa Wakristo kote duniani. Hupatikana katika eneo ambalo lina umuhimu mkubwa katika kisa cha kusulubiwa, kufariki na kufufuka kwa Yesu. Kwa mujibu wa utamaduni wa Kikristo, Yesu alisulubiwa hapo, katika Golgotha, au mlima wa Calvary. Kaburi lake linapatikana ndani ya kanisa hilo la kaburi na inaaminika kwamba hapo ndipo alipofufuka. Kanisa hilo husimamiwa kwa pamoja na madhehebu mbalimbali ya Kikristo. Sana huwa ni wahudumu wa kanisa la Kiothodoksi la Ugiriki, watawawa na mapadri wa Francisca kutoka Kanisa Katoliki la Roma na wengine kutoka kanisa la Waarmenia. Kuna pia wahuudmu kutoka kanisa la Waothodoksi kutoka Ethiopia, Coptic na Syria. Ni eneo ambalo mamilioni ya mahujaji wa Kikristo husafiri kila mwaka kwenda kuliona kaburi wazi la Yesu na kutafuta ufunuo na kuomba katika eneo hilo. Mtaa wa Waislamu ndio mkubwa zaidi kati ya maeneo hayo manne na ndani yake kunapatikana madhabahu ya Dome of Rock (Kuba ya Mwamba) na Msikiti wa al-Aqsa kwenye eneo linalofahamika na Waislamu kama Haram al-Sharif, au Mahali/Hekalu Patakatifu. Msikiti huo ndio eneo la tatu kwa utakatifu katika dini ya Kiislamu na husimamiwa na wakfu wa Kiislamu ambao hufahamika kwa Kiarabu kama Waqf. Waislamu huamini kwamba Mtume Muhammad alisafiri kutoka hapo hadi Mecca usiku na aliomba pamoja na roho za manabii wengine wote. Hatua chache kutoka hapo kunapatikana Dome of the Rock (Kuba ya Mwamba) ambapo kuna jiwe la msingi. Waislamu huamini kwamba ni kutoka hapo ambapo Mtume Muhammad alipaa mbinguni. Waislamu hutembelea eneo hilo takatifu kila wakati katika mwaka, lakini kila Ijumaa wakati wa mwezi mtukufu wa Ramadhan, mamia ya malelfu ya Waislamu hufika kuomba kwenye msikiti huo. Katika mtaa wa Wayahudi, kunapatikana Kotel, au Ukuta wa Magharibi ambao ni masalio ya ukuta wa nje uliozunguka lililokuwa Hekalu Takatifu. Ndani ya hetalu hilo kulikuwa na Patakatifu pa Patakatifu, eneo takatifu zaidi katika dini ya Kiyahudi. Wayahudi huamini kwamba hapo ndipo kulikuwa na jiwe la msingi ambapo kutoka kwake dunia iliumbwa. Kadhalika, wanaamini ni hapo ambapo Abraham alikuwa amejiandaa kumtoa kafara mwanawe Isaac. Wayahudi wengi huamini kwamba Dome of the Rock ndipo lilipokuwa eneo takatifu zaidi ndani ya hekalu lililofahamika kama Patakatifu pa Patakatifu. Leo hii, Ukuta wa Magharibi ndilo eneo la karibu zaidi ambalo Wayahudi wanaweza kufanya maombi yao. Husimamiwa na Rabbi wa Ukuta wa Magharibi na kila mwaka hutembelewa na mamilioni ya mahujaji. Wayahudi kutoka kila pembe ya dunia hutembelea eneo hilo kuomba na kukumbuka utamaduni wao, hasa nyakati za siku kuu za kidini. Ukuta huo pia hufahamika kama Ukuta wa Maombolezo.	https://www.bbc.com/swahili/habari-42235192
sports	Kombe la dunia 2022: Pazia la michuano 'tata' zaidi kuanza leo huko Qatar	"Baada ya miaka 12 ya maswali mengi, ukosoaji na dhana, Kombe la Dunia la Fifa hatimaye linaanza leo Jumapili nchini Qatar. Maandalizi ya mashindano ya kwanza kabisa kufanyika katika nchi ya Kiislamu huko Mashariki ya Kati yamegubikwa na utata na mizozo kadhaa. Lakini Fifa imeyataka mataifa yote 32 yanayoshindana ""kujielekeza kwenye soka"" na wenyeji Qatar watafungua dimba dhidi ya Ecuador kwenye Uwanja wa Al Bayt (1:00 usiku kwa saa za Afrika mashariki). BBC Sport inaangazia utata wa michuano ya mwaka huu na msisimko ulivyo  nchini Qatar, na nani anaweza kutwaa Kombe la Dunia. Michuano ya Qatar 2022 inachukuliwa kama moja ya michuano ya Kombe la Dunia linalozungumzwa zaidi na lenye utata katika historia. Nchi hiyo ya Ghuba ilishinda maombi ya kuandaa michuano hii ikizipiku nchi za Korea Kusini, Japan, Australia na Marekani, lakini kulikuwa na madai ya kuenea kwa rushwa katika mchakato huo, ambayo Qatar imekuwa ikikanusha kila mara. Mnamo Februari 2021, gazeti la Guardian lilisema wafanyakazi wahamiaji 6,500 kutoka India, Pakistan, Nepal, Bangladesh na Sri Lanka walikufa nchini Qatar tangu iliposhinda zabuni yake ya Kombe la Dunia. Idadi hiyo inatokana na takwimu zilizotolewa na balozi za nchi hizo nchini Qatar. Hata hivyo, serikali ya Qatar ilisema idadi hiyo ilikuwa ya kupotosha, kwa sababu sio vifo vyote vilivyorekodiwa ni vya watu wanaofanya kazi katika miradi inayohusiana na Kombe la Dunia. Serikali ilisema rekodi zake za ajali zilionyesha kuwa kulikuwa na vifo 37 vya vibarua katika maeneo ya ujenzi wa viwanja vya Kombe la Dunia kati ya mwaka 2014 na 2020, ni vitatu tu kati yao ""vinahusiana na kazi"". Hata hivyo, Shirika la Kazi Duniani (ILO) lilisema hiyo ni dharau. Kumekuwa na hofu juu ya jinsi mashabiki wanaojihusisha na mapenzi ya jinsia moja (LGBT) wanavyoweza kutarajia kutendewa ikizingatiwa nchi hiyo inazingatia sheria za Sharia, na mapenzi ya jinsia moja ni kinyume cha sheria nchini Qatar. Mashirika yanayojihusisha na Fifa kuhusu mchuano huo yamesema ""kumekuwa na hatua za polepole"" na ""bado kuna wasiwasi"". Sepp Blatter, ambaye alikuwa rais wa Fifa na mtu aliyetangaza kuipa Qatar michuano hiyo mwaka 2010, alisema juma lililopitwa kwamba uamuzi wa kuipa Qatar uenyeji lilikuwa ""kosa"" kubwa. Siku moja kabla ya michuano hiyo, rais wa Fifa Gianni Infantino aliyashutumu mataifa ya Magharibi kwa ""unafiki"" katika ripoti yake kuhusu rekodi ya haki za binadamu ya Qatar. Katika mkutano wake na waandishi wa habari huko Doha, Infantino alizungumza kwa karibu saa moja akionekana kuilinda na kuitetea Qatar na mashindano hayo. Siku 29 kuanzia leo yanapoanza mwisho (Novemba 20 hadi Desemba 18), hili litakuwa Kombe dunia fupi zaidi tangu lile lililofanyika Argentina mwaka 1978. Nchi ambayo ina idadi ya watu chini ya milioni tatu, Qatar inatarajia kupokea jumla ya wageni milioni 1.2 kutoka duniani kote katika mashindano haya. Fifa ilisema karibu tiketi milioni tatu zimeuzwa kwa ajili ya michuano hiyo, huku taifa mwenyeji likiongoza katika orodha ya nchi zilizo na idadi kubwa ya tiketi, karibu asilimia 37 ya mauzo. Tamasha la Mashabiki katika eneo la Al Bidda limekuwa kivutio likipambwa na taa za rangi zinazomulika juu, huku muziki ukisikika- ingawa hukatishwa kwa dakika kadhaa kila inasikika Adhana (wito kwa sala) kutoka misikiti iliyo karibu. Pombe haiwezi kunywewa hadharani katika nchi ya Kiislamu, lakini sheria hii imelegezwa kidogo kwa ajili ya mashindano kwani mashabiki wanaweza kununua kinywaji katika maeneo yenye maalumu na sio ndani ya uwanja. Brazil haijashinda Kombe la Dunia tangu 2002, ikiwa ndio taifa la mwisho ambalo halitoki Ulaya kubeba kombe hilo. Kikosi hicho cha Tite kinapigiwa chapuo kushinda taji la sita la michuano hiyo hata na takwimu za Opta. Lakini Argentina inayonolewa na Lionel Scaloni inashika nafasi ya pili ya kuwa mabingwa kwa mara ya tatu, ikiingia katika mashindano haya baada ya kucheza michezo 36 mfululizo bila kufungwa. Waingereza wanaonolewa na Gareth Southgate wamekuwa na kiwango kibovu katika wakati usiofaa, wakiwa hawajashinda katika michezo sita iliyopita wanatarajiwa kupiga hatua moja zaidi kutoka ile ya nusu fainali miaka minne iliyopita. Fainali za mwaka huu zinamkosa mchezaji bora wa dunia wa mwaka huu. Inamkosa mmoja wa nyota wakubwa, mshambuliaji wa Ufaransa Karim Benzema ambaye usiku wa kuamkia leo, iliumia paja mazoezini. Mshambulizi wa Senegal Sadio Mane pia atakosekana kwenye viwanja vya Qatar. Mchezaji huyo wa zamani wa Liverpool amefanyiwa upasuaji wa jeraha la goti alilopata akiichezea Bayern Munich siku 10 tu kabla ya mechi ya ufunguzi. Benzema na Mane wanaungana na wachezaji wengine waliotarajiwa kuwepo, akiwemo Paul Pogba (Ufaransa), Timo Werner (Ujerumani), Reece James (England), Diogo Jota (Ureno) na Giovani Lo Celso (Argentina) ambao wanakosekana kwa sababu ya kuumia. Mshambulizi wa Manchester City Erling Haaland na Mohamed Salah wa Liverpool ni wachezaji wawili wakubwa ambao hawatacheza michuano ya mwaka huu kwa vile nchi zao hazijafuzu."	https://www.bbc.com/swahili/articles/crg7wpkx99ko
health	Mauaji ya Kimbari Rwanda: Jinsi mafunzo ya sanaa yanavyowaponya wajane wa mauaji hayo	Wajane wa mauaji ya kimbari ya Rwanda wamekuwa wakipokea  mafunzo ya sanaa ya michezo ya kijihami  ikiwemo mchezo wa  yoga kama njia ya kupona kutokana na majeraha waliyo nayo kwa miaka mingi kufuatia kupoteza wapendwa wao katika mauaji hayo. Chini ya mradi uliopewa jina la ‘’ Martial Arts  for  justice’’ au michezo ya kujihami kwa ajili ya haki , ulioanzishwa na Master Dean  raia wa Canada anayeshikilia mkanda mweusi katika Taekwondo,wakufunzi wenyeji   hutoa mafunzo  ya michezo ya kujihami  ikiwemo Yoga kwa wanawake walio na umri zaidi ya 60   kama tiba ya kuponya vidonda visivyoonekana. Waliomaliza mafunzo hayo wanasema yaliwasaidia sana kimwili na kiakili.	https://www.bbc.com/swahili/habari-58866890
sports	Fahamu wachezaji watano waliohama klabu zao na kuwaacha watu vinywa wazi	"La liga imehitimisha uchumba uliodumu kwa miaka 21 wa Leonel Messi na Barcelona. Uchumba ulioleta mafanikio lukuki kwa pande zote mbili, yakiwemo makombe zaidi ya 30 kwa Klabu yake hiyo pekee aliyoitumika katika maisha yake yote ya soka mpaka sasa na tuzo binafsi zilizojaza kabati lake. Pengine ni moja ya wachezaji wachache wakubwa duniani waliopata mafanikio zaidi kwenye soka, ukiachilia mbali makombe 10 ya Laliga, 7 ya Copa del Rey na 4 ya ligi ya mabingwa, amefanikiwa kutwaa tuzo binafsi zikiwemo sita za mwanasoka bora wa dunia 'Ballon d'Or na sita za mfungaji bora wa Ulaya. Messi amefunga magoli yaliyoweka rekodi La liga, akiifungia Barcelona magoli 474. Kwa ujumla katika maisha yake yote ya soka amefunga ujumla wa mabao 750 kwa nchi yake na klabu yake hiyo. Pamoja na Barcelona na yeye mwenyewe kutaka kubaki kuichezea klabu hiyo ya Hispania, Kanuni za fedha zinazoongoza Ligi ya Hispania 'La liga' zinamtoa Messi Barcelona. Ili Messi asalie Barcelona wanapaswa kupunguza mishahara ya wachezaji inayofikia Pauni 172 milioni kwa mwaka, kiasi ambacho ni kikubwa mno. Ingawa haijawa wazi anaelekea wapi, Klabu ya PSG ya Ufaransa imeanza kumfuatilia. Kuondoka kwake Barcelona kumewashangaza wengi, na hakuna aliyetarajia kwa sababu ya uaminifu wake kwa klabu hiyo, uwezo wake, kupendwa kwakwe, mapenzi yake na rekodi zake. Pamoja na mshituko huo kwa Messi, anayetajwa na wengi kama mchezaji bora wa soka wa muda wote, kuna wachezaji ambao waliwahi pia kuleta mshtuko kwa mashabiki wa soka wa klabu zao na duniani kwa ujumla. Kwa mfano Ronaldinho Gaucho aliyetoka Milan kwenda Flamingo mwaka 2011, Andrea Pirlo (Inter kwenda AC Milan, 2001) Gigi Buffon (Parma -Juventus,2001), Ashley Cole (Arsenal - Chelsea, 2006), Diego Maradona (Barcelona-Napoli, 1984) Robin Van Persie (Arsenal - Man Utd, 2012) au Paul Pogba aliyevunja rekodi ya uhamisho mwaka 2016 akitoka Juventus kwenda Manchester United. Ukiacha hao, uhamisho wa wachezaji wafuatao ulikuwa miongoni mwa ulioshitua zaidi dunia na kubakisha watu midomo wazi. "" Kama huwezi kuwashinda ungana nao"" ni usemi maarufu ambao Roberto Baggio aliutumia wakati alipohama kutoka Fiorentina kwenda Juventus baada ya kushindwa kuisaidia timu yake ya Fiorentina kuifunga Juventus katika fainali ya kombe la UEFA mwaka 1990. Uhasama wa kishabiki baina ya timu hizi mbili ni wa hali ya juu kabisa, na hata ada ya uhamisho iliyoweka rekodi ya dunia ya £8m haikuwatuliza mashabiki wa Fiorentina wasifanye vurugu na kuandamana kupinga uhamisho wa gwiji huyo. Walitumia siku kadhaa kufanya vurugu kuonyesha hasira zao kwa uongozi, kukubali kumuuza Baggio kwenda Juventus. Lakini Baggio akatua kwa vibibi vizee hao wa Turin na kwenda kushinda Scudetto na kutwaa tuzo ya mchezaji bora wa dunia ya Ballon d'Or. Pamoja na hilo lakini hakuacha kuonyesha mapenzi yake ya wazi kwa Fiorentina, akikataa kupiga penati katika mechi ya kwanza dhidi ya Fiorentina katika uwanja wa Artemio Franchi. Na akavaa skafu ya timu yake hiyo ya zamani, baada ya kupumzishwa na nafasi yake kuchukuliwa na mtu mwingine. Lakini kocha wa Juventus wakati huo, Luigi Maifredi alisema, ulikua uamuzi wa jumla wa Baggio asipige penati kwa sababu mlinda mlango wa Fiorentina wakati huo, Mareggini alimjua vizuri Baggio kwenye penati kwa sababu kucheza naye muda mrefu Fiorentina. Mechi hiyo iliisha kwa Juve kulala 1-0 na kushindwa kufuzu michuano ya Ulaya, huku Fiorentina ikiponea chupuchupu kushuka daraja. Ligi ya Marekani (MLS) inazidi kupata umaarufu kwa sasa, lakini umaarufu wake hakika umejengwa na uhamisho wa nahodha wa zamani wa England na Manchester United, David Beckham. Ingawa inaonekana ni ligi inayokimbiliwa na wachezaji wa Ulaya wanaomalizia muda wao kwenye soka, lakini Beckham alipotangazwa kujiunga na LA Galaxy mwaka 2007 - ilikuwa mshangao wa dunia, na kuipa sura ningine ligi hiyo. Hakuna aliyetarajia kama Beckham angekwenda huko. Kwa sababu hiyo Kocha wa Real Madrid wakati huo, Fabio Capello awali alisema Muingereza huyo asingekanyaga tena na kuiwakilisha los Blancos, kabla ya kubadili kauli na kumruhusu Beckham kurejea wiki chache baadae. Nyota huyo wa zamani wa Manchester United akaenda kuichezea Galaxy jumla ya michezo 113 katika miaka mitano aliyokuwepo Marekani. Naymar ni miongoni mwa vipaji vya maana na vyenye ladha kutoka Brazil. Kuhama kwake kutoka Barcelona kwenda PSG mwaka 2017, kulivunja rekodi ya uhamisho ya dunia iliyowekwa awali na Paul Pogba. Ada yake ilikuwa £109m. Barcelona iliweka kipengele chenye fedha kubwa kwa klabu itakayomtaka, na hakuna aliyedhani kwamba kiasi hicho che fedha kwa wakati huo kingekuwa rahisi kupatikana na kutolewa na klabu yoyote Ulaya. PSG ikajitokeza na kuushangaza ulimwengu, Neymar akahamia Ufaransa. Ingawa inaonekana kama alihama kwa kutafuta fursa ya kushinda tuzo ya mwanasoka bora wa dunia ya Ballon d'Or, kutokana na kufunikwa na kivuli cha Lionel Messi pale Barcelona, Neymar amekuwa nyota wa kutegemewa pale Parcdes Princes akisaidiana na Mfaransa Kylian Mbappe. Ingawa hajaweza kushinda tuzo hiyo, lakini klabu yake inamuelekeo mzuri, na mshangao wa watu hautakuwa mkubwa kama Messi ataungana nae pale PSG, baada ya kuachana na Barcelona, lakini litabaki swali kama Messi atatua PSG Je Neymar atakimbia tena kivuli cha Muargentina huyo? Arsenal na Tottenham ni mahasimu wa kutupwa nchini Uingereza , timu zinazotoka katika jiji la London. Sio rahisi mchezaji kutoka Arsenal kwenda Spurs ama Spurs kwenda Arsenal, kwa sababu ya uhasama uliopo. Emmanuel Adebayor alitoka Arsenal, akaenda Manchester City kabla ya kutua Spurs, ingawa hakuhamia moja kwa moja, alipitia City, bado alisakamwa sana na kuzomewa na mashabiki wa Arsenal, hilo tu linakuonyesha kwamba uhasama baina ya timu hizi sio wa kawaida. Kwa Campbell, baada ya mkataba wake kumaliza Tottenham, akahamia Arsenal, akiwa mchezaji wa kwanza kutoka White Hart Lane kwenda Highbury tangu Pat Jennings. Hakuna aliyeamini kirahisi kwamba Campbell ameenda Arsenal kutoka Spurs tena bure, kutokana na uhasama baina ya vilabu hivyo, lakini akaenda kuwa mchezaji mkubwa wa timu hiyo na kusaidia kutwaa makombe na kuwa sehemu ya kikosi kilichocheza michezo yote ya ligi bila kufungwa na kutwaa ubingwa wa ligi kuu katika msimu wa 2003/2004. ""Kama mchezaji ndani ya Barcelona, kamwe hakuwahi kuficha chochote,"" maneno ya mmoja wa wachezaji wenzake wa zamani na Figo, baada ya uhamisho wake wa utata ulioshangaza dunia kutoka Barcelona kwenda Real Madrid. Uhamisho huu wa mwaka 2000 uligharimu £36.2m. Sasa kasheshe ikawa, mreno huyo aliporudi kwenye dimba la Camp Nou mwezi Oktoba mwaka 2001 kucheza dhidi ya timu yake ya zamani Barceloba- Kila alipogusa mpira alitukanwa, kuzomewa na kurushiwa kila aina ya uchafu kuanzia maganda ya machungwa, chupa za maji na soda, vipisi vya sigara na viberiti. Mwaka mmoja baadae, kwenye mechi kama hiyo alirushiwa kichwa cha nguruwe, yote ni kuonyesha chuki ya mashabiki dhidi yake. Hawakutarajia kama angehama na angehama kirahisi kwenda kwa mahasimu wao, Real Madrid. Lakini kuwasili kwa Figo pale Real Madrid, kukawa mwanzo wa awamu mpya ya kizazi cha nyota wakali 'Galacticos' pale Madrid; Zinedine Zidane, Ronaldo na David Beckham walisajiliwa katika kipindi cha miaka mitatu iliyofuata, na kufanya timu iliyosheheni vipaji vikubwa vya soka wakati huo."	https://www.bbc.com/swahili/58155264
sports	Tetesi za soka Ulaya Jumatano 18.11.2020:Balotelli,Bellingham, Guardiola, Pogba, Traore	Mshambuliaji wa zamani wa  Manchester City  na  Liverpool Mario Balotelli amefanya mazungumzo na timu ya Championi ya  Barnsley.  Muitalia huyo mwenye umri wa miaka 30 , yuko huru baada ya mkataba wake na  Bresica kusitishwa kwa kutohudhuria mazoezi . (Sun) Chelsea wanataka kusaini mkataba na  kiungo  wa Borussia Dortmund  na England  Jude Bellingham, mwenye  umri wa miaka 17 badala ya kiungo wa kati wa West Ham Declan Rice, 21. (Eurosport) Meneja  Pep Guardiola bado hajaamua kuhusu hali yake ya  baadaye katika  Manchester City. Mkataba wake unaisha msimu huu. (Goal) Leicester wanamfuatilia kwa karibu  kiungo wa safu ya nyuma -kushoto Mreno  Nuno Mendes, 18,  ambaye anakipengele cha kumnunua cha pauni milioni  40 katika mkataba wake  na Sporting Lisbon. (Mail) Kiungo wa kati wa zamani wa Juventus midfielder Claudio Marchiso amemtaka mchezaji  wa  Manchester United na Ufaransa Paul Pogba, 27, arejee katika klabu hiyo ya Italia . (Mirror) United watapatia kipaumbele mauzo ya wachezaji mwezi wa Januari huku mlinzi wa  England  Phil Jones, 28, na Waagerntina  mlinda lango Sergio Romero, 33, na beki Marcos Rojo,30, wakiwa na uwezekano mkubwa wa kuondoka katika klabu hiyo. (Manchester Evening News) Mazungumzo ya mkataba wa Watford   na winga Adama Traore yamekwama kwasababu Muhispania huyo hafurahii muda anaopewa kucheza gemu . Kijana huyo mwenye umri wa miaka 24 awali alihusishwa na taarifa za kuhamia  Barcelona. (Goal) West Ham  wamepewa ofa ya kusaini mkataba na mshambuliaji wa Real Mdrid Muhispania  Mariano Diaz, 27. Arsenal wanaangalia uwezekano wa kufanya mkataba wa kubadilishana wachezaji na  Inter Milan  ambao utamuwezesha Mdenmark  na mlinzi wa zamani wa  Tottenham  Christian Eriksen, 28, kujiunga na the Gunners na kiungo wa kati Mswiss  Granit Xhaka, 28, kuhamia katika klabu hiyo ya Italia . (Corriere dello Sport, via Talksport) Arsenal wako katika mazungumzo ya kumuuza beki Mfaransa William Saliba kwa mkopo msimu ujao. (Evening Standard) Meneja wa zamani wa  Chelsea  Antonio Conte anasema alitaka kusaini mkataba na mlinzi wa Liverpool  Virgil van Dijk na  Romelu Lukaku wa  Inter Milan wakati alipokuwa katika klabu hiyo . (Telegraph) Mshambuliaji wa Chelsea na Ufaransa  Olivier Giroud, 34,  atakwenda mapumzikoni mwezi Januari kama muda wake wa kucheza hautaongezwa katika kipindi cha miezi ijayo . (The Athletic - subscription retired) Arsenal  hawatamsaini  Mitchel Bergkamp - mtoto wa kiume wa mchezaji wa zamani wa  Gunners  Dennis Bergkamp - licha ya kwamba Muholanzi huyo mwenye umri wa miaka 22 amekuwa akifanyiwa majaribio ya kimchezo kwa wiki moja katika klabu hiyo.	https://www.bbc.com/swahili/54983001
entertainment	Mwanamuziki wa kike wa Uganda Juliana Kanyamozi ajifunguwa mtoto wa kiume	Mwanamziki kutoka Uganda Juliana Kanyomozi amejifungua mtoto wa kiume usiku wa kuamkia leo na kumpa jina la Taj. Kupitia ukurasa wake wa Instagram, nyota huyo wa kibao maarufu cha usiende mbali alichomshirikisha bushoke kutoka Tanzania ametangaza habari hizo njema kwa kuweka picha yake na mwanawe mchanga wakiwa hospitali.	https://www.bbc.com/swahili/gnb-52662178
health	Alazimishwa kupima ujauzito na shirika la ndege	Shirika la ndege la Hong Kong Express  limeomba radhi baada ya kumlazimisha abiria mmoja kupimwa iwapo ana mimba.  Midori Nishida,  alikuwa ansafiri kutoka Hong Kong hadi kisiwa cha Saipan. Wanawake wengi wanasemekana kuwa na mazoea ya kwenda kuzalia huko kama mbinu ya kupata uraia wa Marekani. Je shirika hilo lilifanya makosa? Tupe maoni yako kwenye ukurasa wa Facebook, BBCswahili	https://www.bbc.com/swahili/gnb-51148683
religion	Mahakama ya mauaji ya Kimbari ya Rwanda iliopo Tanzania yageuzwa kuwa makumbusho ya kihistoria	Dunia bado ina kumbukumbu ya yale yaliyotokea katika mauaji ya Kimbari yaliyotekelezwa huko nchini Rwanda miaka mingi iliyopita na wahusika kukamatwa na kuhukimiwa vifungo mbalimbali na wengine kuachwa huru kutokana na Mahakama kujiridhisha kuwa hawakuwa na hatia. Sasa Mahakama iliyokuwa ikitumika kuendesha kesi hizo nchini Tanzania katika ukumbi wa mikutano wa kimataifa wa AICC imegeuzwa kuwa sehemu ya Makumbusho kwa ajili ya wanafunzi na wafuatiliaji wa historia hii toka pande zote ulimwenguni kujifunza mengi zaidi. Mwandishi wa BBC @frankmavura alipata wasaha wa kuitembelea Mahakama hii.	https://www.bbc.com/swahili/59322641
health	Udumavu wa watoto umekithiri katika mkoa wa Iringa Tanzania, kulikoni?	Mkoa wa Iringa nchini Tanzania umekuwa ukihimiza lishe bora kwa mama wanaonyonyesha, katika jitihada za kupunguza udumavu wa kiasi kikubwa unaoshuhudiwa mkoani humo. Elimu hiyo inatolewa kama njia moja wapo ya kulikabili tatizo. Kutokana na kwamba hali ya unyonyeshaji katika manispaa ya Iringa kwa ujumla siyo ya kuridhisha Takwimu za mwaka 2017/18 kutoka mkoa huo zinaonesha kuwa kina mama wanaonyonyesha watoto wao mara tu baada ya kujifungua ni asilimia 53, huku wale wanaonyonyesha miezi sita mfululizo bila kumpa mtoto chakula kingine chochote ni asilimia 35. Na walio wengi wakichanganya kwa kumpa mtoto vyakula vingine ikiwemo uji na ugali. Afra Mtuya ni mratibu msaidizi wa Afya ya uzazi na mtoto manispaa ya Iringa, anasema utamaduni pia unachangia kutokana na kwamba wanapata elimu ila baadhi yao wanaamini kuwa mtoto akilia tu ni njaa inamsumbua na sio kitu kingine chochote. Na hilo anaongeza ni hata kama mtoto ana tatizo lingine. Ametolea mfano pia tabia ya baadhi ya kina mama kuwapa watoto vyakula tofauti ili wasiweze kusumbua, mfano hata pombe ya kienyeji ya ulanzi inayopewa mtoto ili asisumbue kutokana na kwamba akinywa atalala muda wote. Amesema watoto kutopewa lishe inayostahili imechangia pia kupanda kwa asilimia ya hali ya udumavu katika manispaa hiyo. Taarifa nyingine kuu leo: Katika kipindi cha mwaka 2018 hali ya udumavu ilikuwa ni asilimia 43, lakini kwa sasa imepanda hadi kufikia asilimia 47. Mtoto akikosa chakula kinachostahili kuna hatari kubwa ya kupata udumavu na magonjwa mbalimbali hususan ya tumbo. Katika kuhakikisha tatizo hilo linaondoka, wahudumu wa afya na lishe bora katika enoe hilo wamekuwa wakibuni mbinu tofauti ikiwemo kutoa elimu kwa jamii, kuanzia ngazi ya kaya,. Hilo ni kwa kuwaelimisha kina mama kuhusu umuhimu wa kumnyonyesha mtoto maziwa ya mama tu katika kipindi cha miezi sita toka kuzaliwa. Aidha Bi Mtuya anasema wamekuwa wakielimisha baadhi ya kina mama kuondoa imani kwamba mtoto akinywa maziwa ya mama peke yake kwa miezi sita, hashibi. Shirika la afya duniani WHO linapendekeza mama kote duniani kuwanyonyesha watoto wao maziwa ya mama pekee kwa miezi sita ya kwanza ya uhai wao. Hilo WHO linasema litachangia ukuwaji wa kisawasawa wa watoto na kuimarika kwa afya zao. baada ya miezi hiyo sita, inashauriwa mzazi kuendelea kumnyonyesha mtoto maziwa ya mama hadi anapotimia miaka miwili huku akimuongezea vyakula vyepesi vyenye lishe bora. Baadhi za faiada wanazotaja wataalamu wa afya za kumyonyesha mtoto maziwa ya mama: ''Tunamtengenezea mazingira ya mama mwenye kuweza kushiba ili aweze kutoa maziwa yatakayomtosheleza mtoto wake, kwa vile mama ana shughuli nyingi zinazomfanya asitulie na kuweza kumyonyesha mtoto wake akashiba. ''Ndio maana haamini kama mtoto wake anaweza kushiba...'' Anasema Afra. Katika kuhakikisha pia tatizo hilo linaondoka, Watendaji wa mitaa na kata katika manispaa hiyo wamesaini mikataba kutokomeza udumavu katika maeneo yao, ili kuhakikisha kila mtoto anapozaliwa, mzazi anafuata kanuni za afya, kuhakikisha kuwa mtoto wake ana kuwa vizuri.	https://www.bbc.com/swahili/habari-49202538
politics	Kagame: Ningekuwa na uwezo ningewapeleleza kuwajua zaidi adui zangu	Raisi wa Rwanda Paul Kagame amejibu shutuma kuwa amekuwa akiwapeleleza wapinzani wake kupitia simu zao, amesema teknolojia inayohitajika kufanya hivyo ni ghali sana. Akizungumza na waandishi wa habari katika mji mkuu wa Rwanda, Kigali siku ya Ijumaa, raisi Kagame amesema anatamani angekuwa na uwezo wa kununua teknolojia hiyo ''kujua zaidi'' kuhusu adui zake. Raia wa Rwanda anayeishi nchini Uingereza aliiambia BBC juma lililopita kuwa anaamini kuwa alikuwa muathiriwa wa udukuzi uliofanyika kwa WhatsApp. Faustine Rukundo alisema yeye na wafuasi wenzake wa chama cha Rwanda National Congress- kundi linaloipinga serikali ya Rwanda walikuwa wanalengwa kwa kutumia huduma za ujumbe. Maabara ya Citizen, kundi la utafiti katika Chuo Kikuu cha Toronto, imethibitisha kuwa alikuwa anafuatiliwa. WhatsApp imeishutumu Kampuni ya NSO Group kwa kuweka programu kwenye simu karibu 1,400 kwa nia ya kufanya upelelezi. Programu yake ya Pegasus inaweza kufanya kazi hiyo hata ikiwa mbali. Idadi kubwa ya watu wanaofuatiliwa wanadaiwa kuwa raia wa Rwanda. Kampuni ya NSO Group imekana madai dhidi yao, ikisema kuwa programu ya Pegasus imekuwa ikiuzwa kwa wateja waliohakikiwa na si wenye nia mbaya. Kilichotokea kwa Rukundo Kwa miezi kadhaa Rukundo aliamini yeye na wenzake walikuwa kati ya watu karibu 1,400 waliokuwa wamelengwa na wadukuzi kupitia WhatsApp. Lakini ilithibitishwa juma lililopita baada ya kupokea simu kutoka maabara ya Citizen mjini Toronto. Kwa miezi sita, shirika lilikuwa likifanya kazi na Facebook kuchunguza udukuzi na kubaini walioathirika. Watafiti wanasema ''Katika uchunguzi maabara ya Citizen imegundua visa 100 vya udhalilishaji vilivyowalenga watetezi wa haki za binaadamu na waandishi wa habari katika nchi karibu 20 dunani. Bwana Rukundo aliyejipambanua kwenye ukurasa wake wa WhatsApp ni mkosoaji wa utawala wa Rwanda, sambamba na wengine wa kaliba yake walikuwa walengwa. Mtandao wa udukuzi ulijengwa na kuuzwa na kampuni moja yenye makao makuu yake nchini Israel NSO na kuuza kwa serikali mbalimbali duniani. Wadukuzi walitumia programu za kuwapeleleza waandishi wa habari, wanaharakati wa haki za binaadamu, lakini tukio hilo kwake liliifanya familia yake kuogopa mno. ''Kwakweli , hata kabla sijathibitiha hili, tulipigwa na butwaa na kuingiwa na hofu. Inaonyesha kuwa walikua wakiifuatilia simu yangu kwa karibu majuma mawili na waliweza kufikia kila kitu,'' aliiambia BBC. ''Si tu shughuli zangu wakati huo lakini historia za mawasiliano yangu ya barua pepe na watu ninaowasiliana nao na kuzungumza nao.Kila kitu kilikua kinanaswa, Kompyuta, simu zetu, hakuna kilichokuwa salama.Hata tulipokua tukiongea, huenda walikua wanasikiliza pia.Bado ninahisi siko salama.'' Bwana Rukundo alitoroka Rwanda mwaka 2005 baada ya wakosoaji wa serikali kukamatwa na kutupwa gerezani. Alipambana ili mke wake aachiwe baada ya kutekwa na kushikiliwa kwa miezi miwili. Facebook, mmiliki wa WhatsaApp, anajaribu kuishtaki kampuni ya NSO. NSO imekana shutuma dhidi yake. Programu hiyo ya simu inatumiwa na watu karibu bilioni 1.5 katika nchi 180. Unaweza kusoma zaidi	https://www.bbc.com/swahili/habari-50358625
health	Ifahamu 'tiba ya mvinyo' ya kushangaza inayotumiwa na Ufaransa	"Daktari mmoja raia wa Ugiriki, alifanya majaribio kadhaa ya kutibu maradhi mbalimbali kwa kutumia mvinyo akiamini kwamba ""Mvinyo ni muhimu sana kwa mwanadamu, kwa afya ya mwili wake na anapokuwa mgonjwa pia."" Siku hizi watu hufikiria kunywa mvinyo, lakini nchini Ufaransa ambako kulikuwa na kilimo cha mizabibu karne ya 5, mvinyo upande wa afya ulikuwa muhimu jambo ambalo bado lipo katika fikra za wengi hadi karne ya 21. Kujifunza zaidi kuhusu uhusiano kati ya mvinyo na tiba, mwanahabari wa BBC alitembelea hifadhi ya divai katika hospitali moja ya Strasbourg, mashariki mwa Ufaransa. Strasbourg, ni mji wa kisasa wenye historia ya miaka 2,000, ambao unafahamika kama kitovu cha divai na pia umetambuliwa na Shirika la Elimu, Sayansi na Utamaduni la Umoja wa Mataifa (UNESCO) kama urithi wa dunia mwaka 1988. Tangu mwaka 1395, hospitali ya Strasbourg imekuwa na uhisiano wa karibu na eneo la hifadhi ya divai: na kwa hali ya kawaida ni kwamba mtu hangeweza kuishi bila divai. Kwa karibu miaka ya 600, wagonjwa wengi hospitalini walilipa gharama zao za hospitali kwa mashamba ya mizabibu - mizabibu ambayo ingepandwa kwa kipande hicho cha ardhi, ingetengenezwa mvinyo na kupelekwa katika hifadhi ya mizabibu. Hili lilikuwa jambo la kawaida Ufaransa kwasababu mizabibu ilikuwa njia moja ya kuletea hospitali pesa. Watu kutoka maeneo mbalimbali ya Ufaransa walitembelea hospitali hizo kupokea tiba ya divai ambayo ilikuwa ni kama chupa mbili za mvinyo kwa siku kutibu magonjwa mbalimbali. Thibaut Baldinger, msimamizi wa hifadhi ya divai amesema kwamba ameona uthibitisho wa kuwa divai ilitumika kama tiba tangu 1960 - na tiba hiyo iliendelea hadi ilipositishwa 1990. Kwa mfano, chupa moja ya divai aina ya Châteauneuf-du-Pape, ingependekezwa kwa mtu aliyevimbiwa huku chupa ya mvinyo aina ya Côtes de Provence rosé, ilitumiwa kutibu uzito kupita kiasi. Kiwango kikubwa cha kolesteroli ilikuwa ni glasi mbili tu za Bergerac. Kwa ugonjwa wa malengelenge, wagonjwa wangeombwa kuoga kwa mvinyo wa Muscat de Frontignan. Je vipi katika tatizo la ashiki? Glasi sita za mvinyo aina ya Saint-Amour ilikuwa tiba tosha na pia divai hiyo hiyo ilisemekana kwamba inatibu magonjwa kadhaa ya wanawake. Ingawa tiba ya kutumia mvinyo ilisitishwa miongo kadhaa iliyopita, bado eneo la hifadhi ya mvinyo ni muhimu sana katika historia ya utengenezaji divai Ufaransa kwa kuendeleza kuonesha baadhi ya mvinyo wa kale huku eneo hilo likiendelea kuingizia hospitali kipato. Zaidi ya karne 20, hospitali hiyo iliuza mashamba ya mizabibu kufadhili miradi kadhaa ya hospitali ambayo ilihitaji angalizo la haraka. Lakini hifadhi hiyo ililazimika kuachana na pipa lake kubwa la mwaloni la kukoleza divai baada ua Ufaransa kubadilisha sheria mwaka 1991. Sheria hiyo ilikuwa inalenga kuzuia unywaji wa pombe. Hata hivyo mtangulizi wa Baldinger, Philippe Junger, alikuwa mtetezi mkuu wa hifadhi hiyo ya divai kwa kuunda shirika la kilimo ambalo limekuwa mtetezi wake na kushawishi wabunge umuhimu wa kuacha eneo hilo wazi kama njia moja ya kuendeleza urithi wa eneo. Leo hii hifadhi hiyo inatengeneza chupa 140,000 za mvinyo wa Gewürztraminer, Klevener de Heiligenstein, Sylvaner na Riesling kwa mwaka kwa kutumia mizabibu iliyopandwa na washirika mbalimbali 26. Mivinyo hiyo huwa ndani ya mapipa ya mwaloni ya kukoleza divai kwa miezi 6 hadi 10 kabla ya kufungashwa kwenye chupa na kuuzwa kwa umma. Kuna baadhi ya mvinyo kwenye hifadhi ambayo haiuzwi. Mfano ni mvinyo wa kale uliobadilika rangi kwa sababu ya kutu unaofanana na damu iliyokauka ambao ulitengenezwa mwaka 1472. Msimamizi wa hifadhi ya eneo la divai Baldinger, anasema mvinyo huu umeonjwa mara tatu tu: Mwaka 1576, mwaka 1718 wakati hospitali inajengwa tena baada ya kutokea kwa janga la moto na mwaka 1944 wakati wa Vita Kuu ya Pili ya Dunia, hifadhi hiyo ikiwa chini ya udhibiti wa Wanazi. Ni wazi kwamba watu hawaruhusiwi hata kukaribia sana mvinyo huo zaidi ya msimamizi ambaye aliusongelea na kusemea: ""Unanukia vizuri,"". ""Pengine mtu anaweza kuuonja kidogo tu"" Msimamizi Baldinger alitingisha kichwa chake na kusema kiwango cha pH cha mvinyo huo ni 2.28 - ishara kwamba una asidi sana kiasi cha kuweza kusababishisa matatizo ya tumbo. Sio kwamba mvinyo wote kwenye mapipa ulitengenezwa mwaka 1472. ""Huwa tunaongeza mvinyo kila wakati unapoisha,"" Baldinger amesema. ""Mara nne kwa mwaka, kati ya lita 4 hadi 6 huongezwa kwa mvinyo halisi wa lita 400. Tulichagua mvinyo wa Riesling au wa Sylvander ambao umekuwa kwenye hifadhi kwa miaka mingi."" ""Mizabibu ya kwanza halisi iliyotumika kutengeneza divai hiyo kwa bahati mbaya haijulikani,"" Baldiner amesema. ""Kumekuwa na mabadiliko mengi katika kipindi cha miaka mingi tu, pamoja na kuchanganywa kwa mizabibu mingine shambani wakati wa ukuzaji."" Lakini maneno hayo, hayangemzuia mwanahabari wa BBC kuonja mvinyo huo wa asili hata kama ingemaanisha kumsababishia matatizo ya tumbo na isitisho si kuna mvinyo ambao unasemekana kutibu tatizo kama hilo? Hata hivyo kulikuwa na mivinyo mingine mingi kama vile wa Gewürztraminer ambao hadi mwaka 1990, glasi mbili tu zilisemekana kutumiwa kutibu maambukizi. Na wakati wa kuondoka ulipowadia, mwanahabari wa BBC alijinunulia mvinyo aina ya Alsatian 'ambao ni tiba' kama zawadi kwa familia yake."	https://www.bbc.com/swahili/habari-53417568
entertainment	Asayel Slay: Mwanamuziki wa kike Saudia kukamatwa kwa video aliotoa ya wasichana wa Mecca	"Maafisa wa Saudia wameagiza kukamatwa kwa mwimbaji wa kike wa muziki wa 'rap' ambaye ametoa video ya muziki kwa jina Mecca ambayo ina sifu wanawake katika mji huo mtakatifu inayosema ni wenye ""nguvu na wazuri"". Watumiaji wa mitandao ya kijamii walionesha hasira yao na kusema kwamba mamlaka ina ""unafiki"". Mwaka 2018, mwanamfalme mwenye msimamo mkali alianzisha pogramu ya kuendeleza mabadiliko. Lakini wanaharakati wanasema kukandamizwa kumeongezeka na kumekuwa na msako wa kutishia uhuru wa kujieleza. Video hiyo ilitolewa kupitia mtandao wa YouTube wiki jana na mwanamuziki huyo kijana ambaye anajiita Asayel Slay. Muziki wa mwanadada huyo aina ya rap, unazungumzia wanawake wa mji wa Mecca, eneo takatifu kwa waumini wa Kiislamu ambao huenda mji huo kuhiji kila mwaka. ""Heshima yetu kwa wasichana wengine lakini wasichana wa Mecca ni wazuri sana,"" ameimba hivyo katika video yake huku wanaume na wanawake wakicheza densi katika mgahawa. Video hiyo ilisambaa sana katika mitandao ya kijamii na watu wakitumia hashtag #Mecca_Girl_Represents_Me kuisifu. Alhamisi gavana wa Mecca Khaled al-Faisal aliagiza wale wote waliofanikisha video hiyo wakamatwe na kuandika kupitia mtandao wa twitter kwamba  ""inatukana utamaduni wa Mecca"" na kutumia hashtag"" Hao si wasichana wa Mecca"". Akaunti ya mwanamuziki Asayel Slay imefungwa na video hiyo haipatikani tena kwenye mtandao wa Youtube. Ujumbe uliosambaa sana kwenye twitter ulisema, ""Ni wimbo pekee wa aina ya rap ambao hauna maneno machafu, matusi, picha za ngono, picha za kuonesha watu walio uchi, kuvuta sigara na muimbaji amevaa hijab. ""Msichana huyo anatakiwa kukamatwa kwasababu  wimbo wenyewe hauendani na maadili ya Saudi Arabia ya zamani au hata ya sasa."" Watumiaji wa mitandao mingine ya kijamii wanasema kwamba kutolewa na agizo la kukamatwa kwa mwanamuziki huyo kunaonesha  ubaguzi uliopo ukilinganisha vile wanaume wanavyochukuliwa tofauti na wanawake. Pia walizungumzia kisa cha mwanamuziki wa Morocco Saad Lmjarred ambaye aliruhusiwa kufanya onyesho mji wa Riyadh baada ya kushtakiwa mara tatu kwa tuhuma za ubakaji ambazo alikanusha. Watumiaji wa mitandao ya kijamii wameshutumu mamlaka kwa kuonyesha dunia kwamba inakumbatia usasa lakini kinachotokea ndani ya nchi ni tofauti kabisa - kamatakamata ya watu. Mwanamfalme Prince Mohammed Bin Salman aendeleza taswira ya kwamba nchi hiyo imebadilika akiwa nje ya nchi kama sehemu ya ruwaza ya 2030 ya mpango wa mabadiliko. Wasaniii kama vile Mariah Carey, Nicki Minaj na BTS wamekuwa wakialikwa kufanya maonesho Saudia Arabia. Hata hivyo mwanamuziki Nicki Minaj alilazimika kuahirisha tamasha lake baada ya maneno aiyotoa yaliyoashiria kwamba anaunga mkono haki za wanawake na jamii ya mapenzi ya jinsia moja. Katika tamasha la muziki la Desemba, raia 120 wa Saudi wanawake kwa wanaume walikamatwa kwa kuvaa mavazi yaliosemekana ni utovu wa maadili."	https://www.bbc.com/swahili/habari-51603170
religion	Virusi vya corona: Viongozi wa dini waomba kufunguliwa kwa sehemu za kuabudu Uganda huku wagonjwa wakifikia 417	Viongozi wa kidini nchini Uganda wametoa wito kwa serikali kuruhusu sehemu za kuabudu ikiwemo makanisa na misikiti kufunguliwa. Sehemu hizo zilifungwa mwezi Machi katika juhudi za  kupambana dhidi ya ugonjwa wa COVID-19. Wana mtazamo kwamba ikiwa usafiri wa umma utaruhusiwa kuanza tena wiki hii, basi hakuna sababu waumini wasijumuike kuabudu kama ilivyokuwa hapo awali. Wito huu unakuja wakati wizara ya afya ikifichua kuwa wafanyakazi wake saba  wamegunduliwa kuambukizwa virusi vya Corona. Issaac Mumena ana taarifa ifuatayo.	https://www.bbc.com/swahili/habari-52877458
politics	Al-Qaeda: Pompeo anasema Iran ni 'kambi mpya' ya mtandao wa magaidi	"Waziri wa mambo ya nje wa Marekani Mike Pompeo ameilaumu hadharani  serikali ya Iran kwa kuruhusu mtandao wa kijihadi wa al-Qaeda kubuni ""makao mapya makuu "" nchini humo. ""Tofauti na Afghanistan, ambako al-Qaeda ilikuwa inajificha milimani, leo hii kundi la al-Qaeda linafanya kazi chini ya  ulinzi wa utawala wa Iran,"" aliambia shirika la wanahabari la National Press Club. Bw. Pompeo hakutoa ushahidi wa kuthibitisha madai yake. Waziri wa Mambo ya Nje wa Iran Mohammad Javad Zarif alitaja madai hayo kuwa ""uwongo wa kuchochea vita"". Mwezi Novemba mwaka jana, Iran  ilipinga ripoti kwamba naibu wa kamanda wa al-Qaeda Abdullah Ahmed Abdullah, anayefahamika pia kwa jina la Abu Muhammad al-Masri, alipigwa risasi na kuuawa mjini Tehran na maajenti wa Israeli, kufuatia ombi la Marekani. Katika mkutano na waandishi wa habari mjini Washington siku ya Jumanne, Bw. Pompeo alisema anaweza kuthibitisha kwa mara ya kwanza kwamba Masri alifariki Agosti 7, japo hakutoa maelezo zaidi. Alisisiza kwamba ni makosa kuamini uongozi wa madhehebu ya Waislamu wa Kishia (Iran) na Kikundi cha Sunni ambacho kinachukulia  Washia kuwa wazushi na maadui wakubwa. ""Uwepo wa Masri ndani ya Iran unaashiria sababu ya kwanini tuko hapa leo. Al-Qaeda  imepata makao mapya : Ni Jamhuri ya Kiislamu ya Iran."" ""Kutokana na hilo, kundi baya lililobuniwa na [Osama] Bin Laden linaelekea kupata nguvu na uwezo."" Tangu mwaka 2015, Bw. Pompeo amekuwa akidai kwamba, Tehran imeruhusu viongozi wa al-Qaeda nchini humo kuwa huru kuwasiliana na wanachama wengine na kutekeleza majukumu mengine ambayo yalikuwa yakiendeshwa kutoka  Afghanistan na Pakistan, ikiwa ni  pamoja na kuidhinisha mashambulio, propaganda, na kuchangisha fedha. ""Uwepo wa al-Qaeda ndani ya Iran unatishia usalama wa mataifa na hata ndani Marekani kwenyewe,"" aliongeza. Waziri huyo wa Mambo ya nje pia alisema Marekani ilikusudia kutoa hadhi ya Magaidi Maalum Walioteuliwa Ulimwenguni kwa viongozi wawili wa al-Qaeda ambao iliamini kuwa walikuwa nchini Iran: Mohammed Abbatay, ambaye pia anafahamika kama Abdul Rahman al-Maghrebi, na Sultan Youssef Hassan al-Arif. Marekani pia itatoa zawadi ya hadi dola milioni saba sawa na (£5.1m) kwa yeyote atakayetoa taarifa zitakazosaidia kufahamu mahali alipo Maghrebi au kumtambua. Zawadi pia tayari imetolewa kuwata viongozi wawili wa ngazi ya juu wa al-Qaeda wanaodai kuwa nchini Iran - Saif al-Adel na Yasin al-Suri. Wanamgambo kadhaa wa al-Qaeda na familia ya Osama Bin Laden  walikimbilia Iran baada ya Marekani kuvamia kijeshi Afghanistan mwaka 2001. Maafisa wa Iran walidai kwamba waliovuka mpaka walikamatwa na kurudishwa makwao. Baada ya taarifa za kuuawa kwa Masri kuibuka mwaka uliopita Wizara ya mambo ya nje ya Iran ilisisitiza kwamba hakuna ""magaidi"" wa al-Qaeda katika ardhi yake. Na siku ya Jumanne, msemaji wake aliambia kituo cha habari cha kitaifa: ""Iran imekuwa mhasiriwa wa ugaidi wa serikali ya Marekani na washirika wake kwa miaka mingi na imekuwa na rekodi ya wazi katika vita dhidi ya al Qaeda na Islamic State."" Shirika la habari la Reuters limemnukuu afisa wa zamani wa Marekani wa masuala ya intelijensia akisema mamlaka nchini Iran haikuwa na uhusiano na  al-Qaeda kabla au baada ya shambulio la kigaidi la 9/11, na kwamba ""madai yoyote ya ushirikiano wa asa unatiliwa shaka"". Wachambuzi pia wamehoji muda ambao Bw. Pompeo ametoa tangazo lake, wakisema anaonekana kana kwamba anajaribu kufanya iwe vigumu kwa Rais Mteule Joe Biden kushauriana tena na Iran na kuishawishi ijiunge tena na mkataba wa nyuklia wa mwaka 2015."	https://www.bbc.com/swahili/habari-55642852
entertainment	Mahojiano ya Oprah kwa Meghan na Harry: Fahamu umuhimu wa Binti mfalme Diana	"Mahojiano ya Oprah Winfrey na Mwanamfalme Harry na mkewe Meghan Markle yaliyogonga vichwa vyaa habari yalikuwa muhimu kwasababu kadhaa. Moja wapo ilikuwa ni mara ambazo marehemu mama yake Mwanamfalme Harry, Princess Diana alizitaja. Meghan Markle alisema alizungumza na mmoja wa rafiki za  bintimfalme Diana kuhusu kujiunga na familia yaa kifalme, ""kwasababu ... nani mwingine tena angeelewa ndani kuko vipi?"" Wanawake hao wawili walijiunga na familia ya Windsor na kuanza kuwa na nguvu kutoka siku ya kwanza, hivyobasi ulinganisho wao hauwezi kuepukika. Mwanamfalme Harry alisema katika mahojiano kwamba alihofia historia huenda ""ikajirudia"" kabla ya yeye na Meghan kuacha majukumu yao ya kifalme. Princess Diana alikuwa anachukuliwa mmoja kati ya wanawake maarufu duniani na kila mara taarifa zake zilikuwa zinaandikwa kwenye magazeti, kuhusiana na kazi yake ya kusaidia maskini na maisha yake binafsi. ""Diana alikuwa mfano wa kuigwa. Alitambuliwa kimataifa ,"" mwandishi na mtaalam katika nyumba ya Kifalme Katie Nicholl ameelezea BBC Radio 1 Newsbeat. Lakini alivyokuwa anaangaziwa na vyombo vya habari haikuwa kwa mtazamo mzuri kila wakati. ""Diana alikosolewa na vyombo vya habari. Alikuwa mtu maarufu kabisa duniani lakini wanahabari wapekuzi walikuwa wakimuandama kila sehemu ya maisha ya Mwanamfalme William na Harry,"" Nicholl amesema. Mwanahabari James Brookes anakubaliana na hilo. ""Wakati mwingine alikuwa na uhusiano mzuri na vyombo vya habari na walikuwa wanamuunga mkono. Wakati mwingine alilalamika kwama vyombo vya habari vilipenda kuingilia mambo ya watu. Ulikuwa uhusiano mchanganyiko,"" aliongeza. Diana alikuwa akifanya mahojiano binafsi ambayo yalipelekea wengine kufikiria kwamba alikuwa anatafuta umaarufu na kuvutia nadhari. Kwa upande wake, Meghan alifunga blogi yake binafsi alipojiunga na familia ya kifalme na mahojiano yake mengi kabla aliyofanya na Oprah Winfrey, yalikuwa ni kuhusu kazi za kusaidia maskini. 'Watu wanahoji maisha ya faragha waliodai ndio wanayotaka' Januari 2020, wanandoa hao walisema kwamba wanaacha kutekeleza majukumu ya kifalme baada ya kuangaziwa sana magazetini. Wakahamia Canada na baadaye California. Na siku za hivi karibuni ilitangazwa kwamba hawatarejea tena Uingereza kama wanaotekeleza majukumu yao ya  familia ya kifalme. Nicholl amesema kuwa mahojiano na Oprah ""yameweka wazi mengi kuhusu maisha yao ya sasa hivi kuliko walivyokuwa Uingereza."" Tangu walipoacha kutekeleza majukumu ya kifalme, wanandoa hao wamezindua podcast chini ya makubaliano na mtandao wa urushaji filamu wa Neflix na kufanya mahojiano na James Corden na Oprah Winfrey. ""Watu wanahoji kwamba wawili hao walihama Uingereza kwasababu walitaka maisha yenye faragha lakini 'Kwanini wanazungumza na James Corden na Oprah Winfrey na kutoa mengi hadharani kuhusu kijana wao?'"" Nicholl ameongeza. ""Wazo la kuondoka Uingereza na kuangaziwa sana na vyombo vya habari linaonekana kuwa lisilo na ukweli na watu wengi ambao sasa hivi wanamuona sana Harry na Meghan waliokuwa hawaonekani wakiwa Uingereza."" Harry alimwambia Oprah kwamba makubaliano ya Netflix na Spotify hayakuwa sehemu ya makubaliano lakini familia yake ""ilikuwa imekatisha ufadhili wa kifedha"" mapema mwaka 2020. ""Kila alipokwenda (Diana), kulikuwa na wanahabari wengi na wapiga picha wakiangazia kila hatua anayopiga,"" anakumbuka James Brookes. Brookes anaamini kuwa maoni ya Mwanamfalme Harry kuhusu vyombo vya habari aliangazia tangu wakati wa kifo cha Princess Diana. ""Mengi ya Harry na William kuhusu mtazamo wa vyombo vya habari ni hasi, machoni mwa Harry, mama yake alinyanyaswa na paparazzi,"" amesema. Princess Diana aliaga dunia katika ajali ya gari kwenye handaki nchini Paris Agosti 31, 1997. Mwanamfalme Harry wakati huo alikuwa na miaka 12 wakati huo. Dereva, Henri Paul, amekuwa akinywa pombe na gari yao ilikuwa inafuatiliwa na wapiga picha wasiri waliokuwa kwenye pikipiki. Baadaye, uchunguzi ulibaini kwamba Diana alifariki dunia kwasababu ya ""uzembe"" wa dereva na paparazzi. Mwaka 2017 katika makala iliyoandaliwa na BBC, Mwanamfalme Harry alizungumza kuhusu kifo cha mama yake na mchango wa wanahabari katika hilo. ""Nafikiri moja ya matukio magumu kuamini ni ukweli wa kwamba watu waliokuwa wanamfukuza hadi akatumbukia kwenye mtaro ndio haohao waliompiga picha wakati anaaga dunia akiwa kitu cha nyuma cha gari,"" alisema. Licha ya Mwanamfalme Harry kusema mwezi Oktoba mwaka 2019, Katie Nicholl anaamini kwamba ""Meghan hafuatiliwi au kunyanyaswa na paparazzi kama ilivyokuwa kwa Diana."" Hata hivyo, anafikiri pia Mwanamfalme amechoshwa na simulizi zinazomkosoa Meghan. ""Anavamia wanahabari ambao anaamini kuwa kila saa wanazungumza mabaya kumhusu mke wake,"" amesema. ""Kulikuwa na simulizi nyengine nyingi tu hasa kuhusu matumizi ikiwemo gharama za kuboresha nyumba yake ambazo zilisimamiwa na walipa kodi,"" aliongeza. Pesa hizo zilikuwa takriban dola milioni 3.3 ambazo baadaye wanandoa hao walizirejesha. Kuna wale wanaosema kwamba Meghan Markel alitaka kupata angalizo kwasababu tofauti na Princess Diana, yeye alikuwa maarufu kabla ya kuolewa na Harry. Ingawa Nicholl anapinga hilo. ""Nafikiri hata kama alikuwa na maisha ya kifahari kabla, huwezi kulinganisha hilo na kuwa ndani ya familia ya kifalme,"" amesema. ""Ndio, alikuwa na hadhi ya mtu maarufu lakini hakuwa mwigizaji wa ngazi ya juu sana kama vile Angelina Jolie au Nicole Kidman. Aliwahi kusema kwamba hajawahi kuangaziwa na umma kiasi hiki,"" aliongeza. Ni kweli kwamba watu wanahamu ya kujua kuhusu maisha ya Harry na Meghan lakini pia kuna mpaka wa kile kinachokubalika, mwandishi huyo anaamini. ""Kazi ya vyombo vya habari ni kuripoti kuhusu familia ya kifalme lakini lni lazima kuwe na usawa na bila upendeleo,"" aliongeza."	https://www.bbc.com/swahili/habari-56343006
religion	Amshambulia mkewe kwa kuchinja jogoo la Krismasi	Mwanaume mmoja mwenye umri wa miaka 50 kutoka wilaya ya Budaka mashariki mwa Uganda, amemjeruhi mke wake vibaya  baada ya mwanamke huyo kumchinja kuku aliyetakiwa kufanywa kitoweo kwenye siku kuu ya Krismasi. Kwa mujibu wa gazeti la Daily Monitor, bwana huyo alimnunua kuku kwa Sh15,000 za Uganda akipanga kumchinja siku ya Krismasi, lakini kwa bahati mbaya mke wake aliamua kumchinja na kumuandaa siku ya Jumapili tarehe 15 Disemba. Kwa mujibu  wa katibu wa habari wa eneo hilo, Bw Joseph Gadimba, amesema baada ya mume kugundua kuwa kuku huyo hayupo tena, alimpiga mke wake na kumlaumu kwanini amemchinja bila ruhusa yake. Bw Gadimba amesema ''alimpiga na kumchapa mke wake mara nyingi, huku akimuacha akipigania uhai wake. Kwasasa mwanamke huyo anatibiwa katika kituo cha afya cha Budaka, mashariki mwa Uganda. Wakazi wa eneo hilo walimtaka mwanaume huyo achukue majukuu yote yanayohusu matibabu ya mkewe ambayo alikubali kugharamia na kupelekea kesi hiyo kutoripotiwa polisi. ''Pale mwanamke huyo atakapo pona, ndugu zake kutoka eneo la Kapyani-Kasasira katika wilaya ya Kibuku, wanatarajia kufanya kikao na mwanaume huyo kujua chanzo cha yeye  kumpiga mtoto wao na kutatua kesi hiyo,'' alisema Gadimba.	https://www.bbc.com/swahili/habari-50835725
entertainment	Akiwa na umri wa miaka 10 tu Emmanuella Samuel amewajengea wazazi wake nyumba	Akiwa na umri wa miaka 10 tu Emmanuella Samuel ametumia mapato yake aliyoyatengeneza  kupitia mtandao wake wa You Tube kuwajengea wazazi wake nyumba. Amekuwa nyota katika chaneli ya  You Tube maarufu ya mchekeshaji Mark Angel, tangu alipokuwa na umri wa miaka mitano. Akimshukuru mama yake Emmanulla amesema mama yake anafaa kupewa nyumba nyingi.	https://www.bbc.com/swahili/habari-55098228
health	Hatua ya Singapore ya kuhalalisha ugandishaji wa mayai inasema nini kuhusu jamii yake	"Baada ya miaka ya majadiliano, Singapore ilitangaza mwezi uliopita kwamba ingeondoa marufuku kwa wanawake wasio na waume ambao wanataka kugandisha mayai yao kwa sababu zisizo za kiafya. Lakini wakati wengi wamefurahishwa na kukaribisha hatua hizo, wengine wanasema bado kuna mengi yanayohitajika katika utaratibu huo na yanaonyesha Singapore bado ina safari ndefu kabla ya sera hiyo kuzingatiwa kuwa inajumuisha kila mmoja. Gwendolyn Tan alikuwa na umri wa miaka 31 alipoamua kugandisha mayai yake. Mwanamke mseja anayefanya kazi, siku zote alitaka kuwa na watoto wake wa kuwazaa - lakini hakuwa na mwenzi wake bado. Suluhisho bora zaidi kwake lilikuwa kugandisha mayai yake - kuhakikisha kukutana na mtu si jambo la kukimbilia kwa ajili tu ya kupata watoto. Alisafiri kwenye ndege peke yake na kuvuka maelfu ya maili hadi mji mkuu wa Thailand wa Bangkok, ambapo utaratibu ulifanyika. Haikuwa nafuu - Gwendolyn anasema alitumia kiasi cha S$15,000 (£8571; $10932) kwa utaratibu huo. Lakini kwake na wanawake wengi nchini Singapore ambao walitaka kugandishwa kwa mayai yao - kwenda ngambo lilikuwa chaguo pekee walilokuwa nalo. Kugandisha yai ni marufuku nchini Singapore isipokuwa kwa wachache. Mnamo mwaka 2020, Wizara ya Maendeleo ya Jamii na Familia ya nchi hiyo, ilisema walipaswa kuzingatia ''maswala ya kimaadili na kijamii juu ya kuhalalisha kugandisha yai'', miongoni mwa mambo mengine. Walakini, mwezi uliopita, katika hatua ya msingi, serikali ilitangaza kwamba kuanzia 2023, wanawake wasio na waume kati ya 21-35 wataruhusiwa kugandisha mayai yao. Lakini kwa tahadhari - wanaweza kutumia mayai ikiwa tu wameolewa kisheria. Hii haijumuishi mara moja wanawake wasio na waume ambao wanaweza kutaka kulea watoto nje ya ndoa na pia wapenzi wa jinsia moja ambao hawawezi kuolewa chini ya sheria za Singapore. Ulimwenguni kote, ugandishaji wa mayai umekuwa maarufu. Inahusisha kukusanya mayai ya mwanamke kutoka kwenye ovari yake, kuyahifadhi katika hali ya kuganda kwa kina na kuyayeyusha katika hatua ya baadaye. Kwa wakati huu, huwa yanawekwa pamoja na manii kwa matumaini kwamba kiinitete hujitengeneza na mimba inakua. Mnamo mwaka wa 2009, ni wanawake 475 pekee waliogandisha mayai yao nchini Marekani, kulingana na data za Jumuiya ya Teknolojia ya Usaidizi ya Uzazi. Kufikia mwaka 2018, wanawake 13,275 walikuwa wamefanya hivyo - ongezeko la zaidi ya 2500%. Singapore imeshuhudia ongezeko kama huo. Kliniki moja katika mji mkuu wa Malaysia wa Kuala Lumpur ililiambia shirika la habari la AFP kwamba mwaka wa 2021, waliona ''idadi inayoongezeka'' ya wanawake wa Singapore wanaokuja kufanyiwa mchakato huo. Na kadiri watu wengi zaidi nchini Singapore walivyoanza kugeukia kugandisha mayai - walianza pia kuzungumzia marufuku hiyo. Emma, ambaye mnamo mwaka 2021 alianza kampeni ya 'My Eggs My Time' -  inayotaka ugandishaji wa yai uhalalishwe nchini Singapore, alikuwa miongoni mwao. ''Alijibu, hatua hiyo [ilikuwa] chanya. Nilipokea ujumbe chungu nzima kutoka kwa wanawake wakishirikisha simulizi zao kuhusu kwa nini walitaka kugandisha mayai yao,'' alisema Emma, ambaye anatambulika kwa jina lake la kwanza. Mada hiyo pia ilikuwa ni ile ambayo ililetwa mara kwa mara bungeni na Mbunge Cheng Li Hui. ''Mwaka wa 2016, nilipoibua mada hii mara ya kwanza, watu walikuwa wakionyesha kama wanauliza, Hii ni nini? Wewe ni wa kisasa sana kwetu,'' alisema. ''Lakini kadiri muda ulivyokwenda, kumekuwa na mazungumzo mengi zaidi. Mwaka jana [baada ya kuleta mada hii], niliweza kuona tofauti kubwa [katika miitikio]. Nilipata barua pepe nyingi zaidi za kunishukuru.'' Wengi pia wamekaribisha ukweli kwamba kugandisha yai kunaweza kusaidia kuongeza kiwango cha uzazi cha Singapore, ambacho ni miongoni mwa viwango vya chini zaidi duniani. Mnamo mwaka 2020, kuzaliana kulifikia kiwango cha chini katika kihistoria cha watoto 1.1 kwa kila mwanamke, ikilinganishwa na wastani wa kimataifa wa 2.4. ''Hii ni hatua imewadia wakati muafaka,'' alisema Shailey Hingorani, mkuu wa Utafiti na Utetezi, lakini anaongeza kuwa kuna tahadhari kadhaa ambazo 'zinakatisha tamaa'. Singapore ni moja wapo ya miji ya kisasa zaidi ulimwenguni - lakini pia ina uhafidhina - haswa katika dhana yake ya familia, ambayo inarejelea kama ''msingi vya ujenzi wa jamii''. Kwa kiasi kikubwa jamii hiyo inajaribu kusukuma mbele ''ufafanuzi wa kuwa na familia ndogo''. ... ambao kiutamaduni hufafanuliwa kama baba, mama na watoto wao'', asema Bi Hingorani. Sera za serikali bila shaka zinalenga kuhimiza ukuaji wa familia kama hizo. Wazazi wasioolewa na wasio na wenzi wao, kwa mfano, wanastahiki tu ruzuku ndogo ya nyumba. ''Sera za makazi za Singapore hazimchukulii mama mmoja ambaye hajaolewa na watoto wake kama 'msingi wa familia', na hivyo kuwazuia kuhitimu kupata ruzuku fulani,'' alisema Bi Hingorani. Watu wasio na waume - ikiwa ni pamoja na wanandoa wa jinsia moja ambao hawawezi kuoana kihalali - lazima pia wangoje hadi umri wa miaka 35 ili kununua nyumba za makazi za umma, na hata hivyo wawe na idadi ndogo ya chaguzi za kuchagua. Alipoulizwa kama kulikuwa na mipango ya kubadilisha sera hizi, msemaji kutoka Wizara ya Maendeleo ya Jamii na Familia ya Singapore, alisema sera ya umma ya nchi ''inahimiza uzazi ndani ya ndoa''. Bi Hingorani aliongeza kuwa hii ''ilikuwa ya kukatisha tamaa, lakini haishangazi'', na ametoa wito kwa Singapore ''kufanya ugandishaji wa mayai uliochaguliwa kupatikana kwa wote bila kujali hali ya ndoa, uwezo wa kifedha na hali ya elimu''. Suala jingine ambalo limeletwa na sera hiyo mpya ni kwamba Singapore itawaruhusu tu wanawake walio na umri wa chini ya miaka 35 kugandisha mayai yao. Hii ni kwa mujibu wa miongozo iliyowekwa na shirika la udhibiti wa uzazi la Uingereza HFEA, ambalo linasema uzazi hupungua kulingana na umri, hivyo wakati mzuri wa kugandisha yai ni kabla ya mwanamke kufikia umri wa miaka 35. Hata hivyo data imeonyesha kuwa umri unaojulikana zaidi ambao wanawake nchini Uingereza hutibiwa ni miaka 38, na wengi hugandisha mayai wakiwa na umri wa miaka ya 40. Bi Cheng anasema wanawake nchini Singapore huenda wakakabiliwa na hali kama hiyo. ''Sisi ni taifa lililoendelea, tumeelimisha wanawake ambao wana taaluma na uchaguzi, nadhani umri wa miaka 35 ni mdogo sana. Ikiwa mtoto wa miaka 37 ana hifadhi nzuri ya mayai ina maana tuwazuie kugandisha mayai yao?,'' alisema. Lakini shirika la Jamii linasema ukomo wa umri ''unatokana na ushahidi wa kimataifa wa kisayansi na makubaliano ya kitaalamu kwamba ubora wa yai huelekea kupungua sana baada ya miaka 35'', ingawa walisema inawezekana kwa wanawake kukata rufaa dhidi ya kikomo hiki cha umri kwa msingi wa watu hutofautiana. Waliongeza kuwa ''wanaweza kukagua kikomo hiki cha umri... ikiwa kutakuwa na maendeleo ya kimatibabu ambayo yataruhusu uwezekano mkubwa wa kushika mimba kwa mayai ambayo yanatoka kwa wanawake wa umri mkubwa."" Lakini wanawake kama Gwendolyn wanahisi kwamba wakati hatua ya serikali ina vikwazo, anaamini kwa ujumla ''itawawezesha'' wanawake zaidi wa Singapore kufanya mayai yao yagandish ''Tunapaswa kuruhusu wanawake kuwa na wakala - ni mayai yangu. Hivyo kama nina umri wa miaka 40 na ninataka kuwa mzazi asiye na mwenzi, basi hilo ni chaguo langu. Lakini nadhani hatimaye, mwisho wa siku, ukweli kwamba sisi kuruhusu hili ni dhahiri ni mabadiliko makubwa ya hatua. Je, tunaweza kufanya zaidi? Kweli kabisa. Lakini nadhani kwa sasa, tunapaswa kusherehekea mabadiliko haya.''we."	https://www.bbc.com/swahili/habari-61255648
politics	Uchaguzi Kenya 2022: Kwanini kuna wagombea huru wengi katika uchaguzi huu	"Na Abdalla Seif Dzungu BBC Swahili Nairobi Tarehe 2 Mei iliashiria siku ya mwisho ilio rasmi ambapo watu binafsi walionuia kugombea katika Uchaguzi Mkuu wa Agosti 2022 bila kuegemea chama chochote walihitaji kujiandikisha ili kuwa wagombea huru. Kifungu cha 85 cha katiba ya mwaka 2010 kinasema kwamba mtu yeyote anastahili kugombea kama mgombea binafsi kwa ajili ya uchaguzi mradi tu mwanachama huyo si mwanachama aliyesajiliwa na chama chochote cha kisiasa na pia hajawa mwanachama wa chama chochote kilichosajiliwa miezi mitatu kabla ya tarehe ya uchaguzi. Kulingana na kalenda ya tarehe muhimu ya kipindi hiki cha kuandaa uchaguzi, vyama vya kisiasa vilihitaji kuwa vimekamilisha uteuzi wa vyama vyao kufikia tarehe 22 Aprili 2022, na baadaye kufikia tarehe 28 Aprili orodha ya wagombeaji waliopendekezwa wa vyama vya kisiasa ilihitajika kuwasilishwa kwa IEBC kwa gazeti la serikali. Mtu yeyote aliyeshiriki katika zoezi lolote la uteuzi wa vyama vya kisiasa alipewa fursa kama anahisi alionewa kuwania kama mgombea binafsi. Maswali Yako Yamejibiwa: Je ni kipi unachohitaji kujua kuhusu Uchaguzi wa Kenya? Uchaguzi wa 2022 umeshuhudia ongezeko la idadi ya watu wanaowania kama wagombeaji huru, idadi ya sasa ikiwa 7000 iliyoidhinishwa na IEBC. Ongezeko hili kubwa la wagombea binafsi linaweza kuchangiwa na mambo kadhaa, muhimu miongoni mwao ni ukosefu wa uwezo wa vyama vya kisiasa kuandaa uteuzi huru, wa haki na unaoaminika. Vyama vingi vya kisiasa vina mifumo dhaifu ya kiutawala ya ndani ambayo kwa kiasi kikubwa inatawaliwa na watu walio na mwelekeo wa kisiasa, hivyo basi hakuna hakikisho la uteuzi wa haki, huru na wa kuaminika. Katika mikoa mingi, zoezi la uteuzi huzingatiwa kama uchaguzi mdogo huku mhudumu akiwa na athari kubwa ya kulipia gharama, ilhali hakuna hakikisho lolote la zoezi huru, la haki na la kuaminika -ukweli huu kwa njia nyingi umewalazimu wagombeaji wengi kuchagua kuwa huru Tangu kuwasili kwa siasa ya vyama vingi nchini Kenya, vyama  vingi vimeanzishwa na vimekuwa vikiendeshwa kwa misingi ya hesabu za kikabila na ushawishi wa kisiasa wa ""mfalme wa kabila"". Vyama hivi havitofautiani kwa misingi ya itikadi yoyote inayojulikana bali eneo la kijiografia na kabila la kiongozi wa chama. Katika hali ya sasa, Chama cha Orange Democratic Movement (ODM) ambacho kiongozi wake wa  ni Mhe. Raila Odinga, ana ngome yake katika eneo la Nyanza ambako jamii yake ya Waluo wengi wao wanaishi; katika hali hiyo hiyo Wiper Democratic Movement, ambayo kiongozi wake wa chama anatoka eneo la Ukambani, inapata uungwaji mkono wake kutoka kwa kabila la Akamba kutoka eneo  la mashariki mwa Kenya; Chama cha United Democratic Party (UDA) cha William Ruto kinatoa wafuasi wake washupavu kutoka kwa jamii ya kalenjin ambao wanaishi katika eneo kubwa la bonde la ufa nchini Kenya; hali hiyo hiyo inawahusu viongozi wengine wote wenye vyama vya siasa. Hivyo basi, upendeleo wa mtu binafsi unaofanywa na  kiongozi wa chama kuhusiana na nafasi fulani ya mgombea, mara nyingi hushinda haja ya kuandaa zoezi lolote la maana la uteuzi na hivyo kuishia kwa mgombea aliyependekezwa kupewa cheti cha uteuzi. Changamoto kubwa zaidi ni kukidhi matarajio ya kiongozi wa chama, na matarajio haya kwa kawaida huwa magumu kufikia, na hivyo kusababisha watu wengi kuamua kugombea kama wagombea binafsi. Katika uchaguzi wa awali wa vyama vingi, upigaji wa kura tatu (Rais, Mbunge na Diwani) na suti sita (Rais, Gavana, Seneta, Mbunge, Mwakilishi wa Wanawake na Mbunge wa Kaunti) zilitawala siasa za uchaguzi nchini Kenya, kwa sasa wapiga kura wamekuwa na busara zaidi hadi kusema kuwa ni mtu wanayetaka kumchagua na sio chama cha siasa. Mbinu hii ya ""suti"" ilitumika pale ambapo chama kiliweza kufanya zoezi la uteuzi la haki na la kuaminika; hata hivyo kwa miaka mingi na katika chaguzi zilizofuata, uongozi wa juu wa chama cha siasa umetumia vibaya uaminifu na utaratibu huu na kuishia kutoa vyeti vya uteuzi kwa watu wasiostahili ambao hata wanaposhinda, hawatumiki ipasavyo wapiga kura. Wapiga kura pia wameweza kuelewa kwamba vyama vya siasa ni vyombo vya uchaguzi vyenye madhumuni maalum, ambavyo thamani na umuhimu wake hupungua mara tu baada ya kupiga kura. Hakuna kinachoonyesha vyema mfano huu wa vyama vya kisiasa jinsi vilivyotumika kuwa chombo maalum cha uchaguzi kama vile vyama vya siasa katika jimbo la kati; katika mwaka wa 1992, chama kikuu cha siasa katika jimbo la kati kilikuwa FORD-Asili cha Kenneth Matiba, katika uchaguzi wa 1997, chama cha Democratic Mwai Kibaki kilikuwa chama kikuu cha siasa, katika uchaguzi wa 2002 NARC ilikuwa sehemu kubwa, katika Uchaguzi wa 2007, Party of National Unity (PNU) ndicho kilikuwa chama kikuu, katika uchaguzi mkuu wa 2013, chama cha The National Alliance (TNA) cha Uhuru Kenyatta ndicho kilikuwa chama kikuu, huku katika uchaguzi mkuu wa 2017, chama cha Jubilee kikitawala. Tunapoelekea uchaguzi wa Agosti 2022, wapiga kura kote nchini watachagua viongozi bila kuzingatia utendakazi wa vyama vya siasa vilivyotangulia, bali uwezo wa wagombea binafsi katika kufanya kazi, hivyo kuchangia kuongezeka kwa idadi ya wagombea binafsi. Mipango ya kazi ya kisiasa kabla na baada ya uchaguzi pia imechangia pakubwa kupungua kwa thamani ya vyama vyaki siasa nchini. Wapiga kura wameelewa kuwa hakuna kitu cha kudumu katika siasa mbali na maslahi; kwa hivyo mipango ya awali ya kisiasa isiyoweza kutekelezeka inaweza kuwa mipango inayotekelezeka/kukubalika katika hali ya baada ya uchaguzi. Kwa hivyo, wakati wa kumchagua kiongozi, ufuasi wa chama cha siasa au uanachama haupaswi kuchukua nafasi katika kutathmini uwezo wa mgombea. Iwapo hilo ni kinyume na mtazamo huu hali hiyo itachangia pakubwa kuongezeka kwa idadi ya wagombea binafsi katika uchaguzi ujao."	https://www.bbc.com/swahili/articles/cpr945wn19lo
sports	Tetesi za soka Ulaya Jumamosi 27.03.2021: Lukaku, Haaland, Mane, Lingard, Llorente	"Chelsea inafikiria kwamba itamnunua mchezaji wa Ubeljigi na aliyekuwa mshambuliaji wa Blues Romelu Lukaku, 27, ikiwa itashindwa kumsajili mshambuliaji wa Norway Erling Braut Haaland, 20, msimu huu. (Telegraph) Manchester City pia ina mnyatia Lukaku, ambaye amefunga mabao 59 baada kuchezea mechi 85 Inter Milan. (Calciomercato, via Manchester Evening News) Historia ya uhamisho wa Haaland msimu huu imewekwa na Borussia Dortmund huku vilabu vingine vikihitaji pauni miolioni 154 ili kuwa na nafasi ya kumsajili mshambuliaji huyo. (ESPN) Mshambuliaji wa Senegal Sadio Mane, 28, amedokeza kwamba anataka kusalia Liverpool - hata ikiwa upande wa kocha Jurgen Klopp utashindwa kuingia katika Ligi ya Mambingwa msimu ujao. (Sun) Sevilla na Roma zina nia ya kumsajili mshambuliaji wa Arsenal na Ufaransa Alexandre Lacazette, 29. (ESPN) Manchester United iko tayari kumpokea kiungo wa kati wa England Jesse Lingard, 28 msimu huu ambaye sasa hivi yuko kwa mkopo West Ham - na huenda kukawa na mazungumzo ya kuongezwa kwa mkataba wake. (Sun) Paris St-Germain ina matumaini kuwa mshambuliaji wa Brazil Neymar, 29, atasaini mkataba wa miaka minne zaidi lakini  hatma ya Kylian Mbappe haijulikani. Mkataba wa mshambuliaji huyo wa Ufaransa, 22, unamalizika mwaka 2022. (Marca) Manchester United imeanza kufuatilia usajili wa kiungo wa kati wa Atletico Madrid raia wa Uhispania Marcos Llorente, 26, kwa pauni milioni 68.5. (AS) Rais wa Real Madrid Florentino Perez inasemekana amekasirishwa na Manchester United baada ya kuingia kwenye kinyanganyiro cha kumsaka mlinzi wa Uhispania Pau Torres, 24. (El Desmarque, via Mirror) Kocha wa Liverpool Klopp ametoa ombi lake la mwisho kwa wamiliki wa klabu hiyo kufikia kufikia makubaliano na kiungo wa kati raia wa Uholanzi Georginio Wijnaldum, 30, kuhusu mkataba wake mpya. (90min) Reds pia inaongoza vilabu vya AC Milan na Juventus ambavyo vote vina msaka mshambuliaji wa PSV Donyell Malen, 22, msimu huu. (Gazetta dello Sport, via Mail) Arsenal ndio iliyokaribu katika usajili wa mshambuliaji wa Real Betis Nabil Fekir. Mchezaji huyo raia wa Ufaransa, 27, pia amehusishwa na Liverpool na Barcelona. (Tuttomercato - in Italian) AC Milan itafanya ""kila inaloweza"" kumsajili mlinzi Fikayo Tomori, 23 katika mkataba wa kudumu kutoka Chelsea, amesema makamu rais wa heshima honorary Franco Baresi. (Gazzetta dello Sport, via Standard) Kiungo wa kati wa Newcastle United raia wa Paraguay Miguel Almiron, 27, amekubalia kwamba angependa kucheza katika timu inayopambana zaidi huku kukiwa na sintofahamu juu ya hatama yake upande wa Tyneside. (Chronicle)"	https://www.bbc.com/swahili/habari-56548637
sports	Tetesi za Soka Ulaya Jumamosi 05.06.2021: Pirlo, Grealish, Ziyech, Fernandinho, Alli, Buendia	"Kiungo wa kati wa Aston Villa na England Jack Grealish, 25, huenda akasalia katika klabu hiyo msimu huu wa joto, baada ya Manchester City na Manchester United kushindwa kufikia bei ya Villa ya £130m, kulingana na  nahodha wa zamani wa Villa  Gabriel Agbonlahor. (Talksport) Andrea Pirlo na kocha wa zamani wa Chelsea Maurizio Sarri wanawania nafasi ya ukufunzi katika klabu ya Everton. (Calciomercato, in Italian) Kiungo wa kati wa Manchester City na Brazil Fernandinho, 36, na mshambuliaji wa Newcastle na England Andy Carroll, 32, wamejumuishwa katika orodha ya klabu zao za wachezaji watakaoondoka ambayo ilichapishwa na Ligi ya Primia. Hata hivyo klabu zina hadi tarehe 23 Juni kutuma orodha zao mwisho.. (Premier League) Manchester City, wanakaribia kumsajili kiungo wa kati wa Fluminense Metinho,18, ambaye anafahamika kama ""Paul Pogba wa Brazil"". (Goal) Chelsea hawajapinga uwezekano wa kumuuza  winga wa Morocco Hakim Ziyech msimu huu wa joto huku AC Milan na Napoli zikionesha nia ya kutaka kumnunua kiungo huyo aliye na miaka 28 nafasi ikitolewa. (Calciomercato - in Italian) Paris St-Germain wanapania kukatiza mpango wa Barcelona wa kumnunua kiungo wa kati wa Uholanzi Georginio Wijnaldum, 30, ambaye mkataba wake Liverpool unamalizika mwisho wa mwezi huu wa Juni. (ESPN) Everton na West Ham wanamtaka mshambuliaji wa Lazio na Argentina Joaquin Correa, 26, baada ya klabu hiyo ya Italia kuonesha ishara  ya kumuuza kwa karibu paundi milioni 30 ili waweza kufadhili mpango wa kuwasajili wachezaji wapya. (Italy24News) Liverpool wanataka kumuuza kiungo wa kati wa Serbia Marko Grujic msimu huu. Hertha Berlin, ambako mchezaji huyo alikuwa kwa mkopo kati ya mwaka 2018 na 2020, sasa wanataka kumnunua baada ya bei yake kushuka hadi euro milioni 14 (£12m). (Berliner Kurier, in German) Kiungo wa kati wa Barcelona na Bosnia Miralem Pjanic, 31,  huenda akajiunga tena na Juventus msimu huu wa joto baada ya kujadiliana na Massimiliano Allegri, ambaye anatarajiwa kuchukua usukani baada ya Andrea Pirlo kupigwa kalamu. (Calciomercato - in Italian) Barcelona inajiandaa kukamilisha mchakato wa kumsajili mshambuliaji wa Lyon na Uholanzi Memphis Depay, 27, kwa mkataba wa miaka mitatu. (Sport) Kocha wa Roma Jose Mourinho anajiandaa kuzihangaisha klabu za Uingereza kumpata kiungo wa kati wa Gambia Ebrima Darboe ,19, kuhakikisha haondoki klabu hiyo. (Il Tempo via Tuttomercato Web, in Italian) Bayern Munich wanajiandaa kumsajili kiungo wa kati wa Atletico Madrid na Uhispania Saul Niguez, 26, kwa kima cha euro milioni 80 (£68.7m) baada ya Rodrigo De Paul, 27, ambaye walikuwa wakimnyatia kupigiwa upatu kujiunga na klabu na mabingwa hao wa La Liga (Radio Marca)"	https://www.bbc.com/swahili/habari-57368488
health	'Nilificha ugonjwa wangu kwanza ili nisipatikane na matatizo nirudishwe nyumbani'	“Ni kheri umuone daktari mapema uanze matibabu ya saratani, kuliko kujificha, kwani kutakugharimu sana baadaye” Huu ni ujumbe ambao Douglas Kipkoech mwenye umri wa miaka 32 alisisitiza sana kwani alificha hali yake ya kukauka kwa ngozi na hatimaye akapatikana na saratani ya ngozi kwa jina Cutaneous T-cell lymphoma (CTCL) ambayo ni miongoni mwa saratani zilizo nadra sana. Wanahabari wetu  Paula Odek na Judith Wambare walimtembelea Douglas na familia yake mjini Eldoret nchini Kenya na kutuandalia taarifa hii kabla ya Douglas kufariki Dunia miezi miwili iliyopita. Taarifa hii ni kwa ruhusa ya mke wake Mercy Mugure.	https://www.bbc.com/swahili/habari-63485839
sports	Tetesi za Soka Ulaya Jumapili 31.07.2022	Newcastle United iko kwenye mazungumzo na Chelsea kuhusu mkataba wa mkopo kwa mshambuliaji wa Ujerumani Timo Werner, 26, ambaye pia amekuwa akihusishwa na klabu ya zamani ya RB Leipzig. (Sunday Mirror) Brighton haitafanya mazungumzo tena na Manchester City kuhusu kumuuza beki wa kushoto wa Uhispania Marc Cucurella, 24, na atakubali tu ofa ya angalau £50m. (Athletic - subscription required) Leicester City inataka zaidi ya £50m ikiwa ni imuuze mchezaji wa England James Maddison kwa Newcastle United, ambao dau la pauni milioni 40 kwa mchezaji huyo wa miaka 25 limekataliwa. (Times - subscription required) Bosi wa Magpies Eddie Howe hakuzungumzia lolote kuhusu uhamisho wa Maddison lakini alisema anatumai kuongeza kikosi chake kabla ya kuanza msimu dhidi ya Nottingham Forest mnamo 6 Agosti. (Northern Echo) Newcastle wamefanya mawasiliano na Burnley kuhusu Maxwel Cornet lakini bado hawajatoa ofa kwa winga huyo wa Ivory Coast mwenye umri wa miaka 25. (90 Min) Chelsea wanakaribia kufikia makubaliano ambayo yatamfanya mlinda lango wa Uhispania Kepa Arrizabalaga ajiunge na Napoli ya Italia kwa mkopo msimu huu. Barcelona inataka kuwasajili walinzi wa Uhispania Cesar Azpilicueta, 32, na Marcos Alonso, 31, kutoka Chelsea wiki ijayo. (Sport - in Spanish) Mkufunzi wa Arsenal Mikel Arteta anasema anataka kikosi chake kuongezwa zaidi msimu huu, huku The Gunners ikifahamika kuwa bado wana nia ya kumnunua kiungo wa kati wa Leicester City na Ubelgiji Youri Tielemans, 25. (90 min) AC Milan imekubali kumsajili kiungo wa kati wa Ubelgiji Charles de Ketelaere kutoka Club Bruges kwa £26.9m (euro 32m). Mchezaji huyo mwenye umri wa miaka 21 pia amekuwa akihusishwa na Leeds United. (Calciomercato - in Italian) Beki wa kulia wa Ufaransa Nordi Mukiele, 24, anasema alikataa mpango wa Chelsea uliochelewa kabla ya kusaini na Paris St-Germain.  (L'Equipe, via Metro) Chelsea imekuwa na ofa ya £6.7m (euro 8m) kwa kiungo wa kati wa Kiitaliano Cesare Casadei iliyokataliwa na Inter Milan, ambayo inataka £16.8m (euro 20m) kwa mchezaji huyo mwenye umri wa miaka 19. (Gazzetta - in Italian) Juventus imemuongeza mshambuliaji wa Ubelgiji Dries Mertens kwenye orodha ya wachezaji wanaoweza kusajiliwa huku mchezaji huyo mwenye umri wa miaka 35 akipatikana kwa uhamisho wa bure baada ya kuondoka Napoli. (Gazzetta dello Sport, via Football Italia) Stoke City inataka kumsajili mshambuliaji wa Manchester City Muingereza Liam Delap kwa mkopo. Mchezaji huyo wa miaka 19, aliichezea Potters. (Athletic - subscription required)	https://www.bbc.com/swahili/articles/cpdx204mrkno
business	Cryptoqueen: Jinsi mwanamke huyu alivyoutapeli ulimwengu kisha kupotea	Ruja Ignatova alijiita Malkia wa sarafu ya kidigitali al maarufu Crptocurrency.  Aliwaeleza watu kuwa amebuni sarafu ambayo itatoa ushindani kwa Bitcoin na kuwashawishi kuwekeza mabilioni ya fedha, kisha miaka miwili iliyopita akatoweka. Jamie Barlett alitumia miezi kadhaa kuchunguza ni jinsi gani alivyoweza kuwashawishi watu kupitia matangazo ya kibiashara ya kuwekeza katika sarafu za kidigitali na kujaribu kung'amua ni wapi anakojificha Mapema mwezi Juni mwaka 2016, mafanyabiashara huyo mwenye miaka 36 aliyejiita Dkt. Ruja alisimama jukwaani katika ukumbi wa Wembley mbele ya maelfu ya mashabiki wake. Kama ilivyokuwa kawaida yake, alikuwa amevalia gauni lenye bei ya tahamni la kuhudhuria hafla za jioni, hereni za ndefu za dhahabu na rangi nyekundu mdomoni. Aliuleza umati huo kuwa sarafu yake ijulikanayo kama OneCoin inapigiwa upatu kuwa sarafu kubwa zaidi duniani ya kidijitali ambayo alidia kila mtu ataweza kufanya malipo kokote kule. Bitcoin ndiyo ilikuwa sarafu ya kwanza ya kidjitali na bado inaslaia kuwa inayotambulika zaidi. Kupanda kwa thamani yake kutoka mapeni kidogo hadi mamia ya dola kwa kila sarafu ilipofika katiakti ya mwaka 2016, imesababisha msisimko mkubwa miongoni mwa wawekezaji. Watu wengi walitafuta kujihusisha na fursa hii mpya na ya kipekee. Dr Ruja aliuambia umati katika ukumbi wa Wembley kuwa OneCoin ndiyo itakayoiangamiza Bitcoin akisema katika kipindi cha miaka miwili ijayo, hakuna atakayekuwa akizungumzia tena Bitcoin. Kote ulimwenguni, watu tayari waliwakuwa wanawekeza kattika OneCoin, wakitumai kuwa sehemu ya mageuzi makubwa katika ulimwengu wa fedha za kidijitali. Nyaraka zilizovujishwa kwa BBC zinaonesha Waingereza  walitumia kima cha pauni milioni 30 kuwekeza katika OneCoin katika kipindi cha miezi sita ya kwanza za mwaka 2016, Pauni milioni mbili katika kipindi cha wiki moja pekee na kiwango cha uwekezaji kingeongezeka baada ya maonesho ya Wembley. Kati ya Agosti 2014 na Machi 2017, zaidi ya Pauni bilioni 4 ziliwekezwa katika mataifa kadhaa. Kuanzia Pakistan, Brazil, Hong Kong, Norway, Canada, Yemen hadi Palestina. Lakini kulikuwa na jambo moja muhimu ambalo hawa wawekezaji . Kulieleza hilo, kwanza inabidi nitoe ufafanuzi jinsi sarafu ya kidijitali inavyofanya kazi. Hii si rahisi, tembelea mitandao na utakuta maelezo karibu mia , mengine ya kushangaza hadi hata wasio na utaalamu kuhusu sarafu hii. Ila la msingi kwanza kujua ni kwamba pesa zina thamani kwa sababu watu wengine wanadhani zina tahamni, Iwe ni noti au mapeni ya Benki ya Uingereza,  mawe ya thamani au hata viberiti ambavyo vyote vilitumika kama fedha katika kipindi cha nyuma, hufanya kazi wakati ambapo kila mmoja anaamini. Kwa muda mrefu, watu wamejaribu kutengeza sarafu za kidijitali ambazo ni huru dhidi ya sarafu zinazotumika na serikali, lakini wamekuwa wakishindwa kwasasabu watu hawaziamini sarafu hizo. Huwa wanahitaji mtu wa kutwishwa dhamana ambaye anaweza kudhibiti mgao wa sarafu hiyo na udanganyifu ni rahisi kufanyika. Sababau ya kwanini watu wengi wanavutiwa na Bitcoin ni kuwa inasuluhisha matatizo hayo. Inategemea mfumo maalumu wa kuweka data za watumiaji wake ujulikanao blockchain, ambo ni kama kitabu kikubwa ambacho wamiliki wa Bitcoin wana nakala zake, Wakati wowote Bitcoin inatumwa kutoka kwa mtu mmoja hadi mwingine, rekodi ya malipo hayo yananakiliwa kwa  kitabu cha kila mmoja. Hakuna mtu, benki, serikali au hata walioanzisha sarafu hiyo anasimamia au anaweza kubadilisha mfumo huo wa kufanya biashara ya fedha. Kuna mahesabu yanayohitaji werevu wa hali ya juu yanayotumika katika bishara hiyo ya Bitcoin ambayo inamaanisha kuwa hakuwezi kutengezwa sarafu ghushi, mfumo huo hauwezi kudukuliwa au kedha hizo za kidijitali kutumika mara mbili.	https://www.bbc.com/swahili/50559807
politics	Naftali Bennett: Je, waziri mkuu mpya anayedaiwa kujivunia kuua waarabu atahusiana vipi na Wapalestina?	"Naftali Bennett ameanza majukumu yake mapya kama Waziri Mkuu akiahidi kuliunganisha taifa hilo ambalo kisiasa lilikuwa katika mkwamo kwa kipindi cha miaka miwili. Wakati ikisubiriwa kuona kama atafanikiwa ama la kuitekeleza ahadi hiyo, suali kubwa linalomzunguka ni kwa namna gani atahusiana na Wapalestina. Kabla ya kuingia madarakani, Bw Bennet amekuwa ni mwanasiasa mwenye msimamo mkali dhidi ya Wapalestina na waarabu. Inadaiwa kuwa mwaka 2013 aliwahi kusema kuwa: "" Nimeua waarabu wengi katika maisha yangu - na hakuna shida katika kufanya hivyo."" Benett ambaye ni komando mstaafu wa jeshi la Israeli anaripotiwa kutasema maneno hayo katika maandamano ambayo yalikuwa yanapinga kuachiwa kwa wafungwa 104 kutoka kwenye jela za Israeli ili kuwezesha mazungumzo ya amani. ""Ukikamata magaidi, inabidi uwaue. Magaidi wanafaa wauawe si kuachiwa,"" inadaiwa mwanasiasa huyo wa mrengo wa kulia alisema. Benett pia anapigia chapuo kwa walowezi kuendelea kutwaa ardhi ya Wapalestina katika eneo la Ukingo wa Magharibi na Mashariki ya Jiji la Jerusalemu, eneo ambalo jumuiya ya kimataifa linaitambua kama ardhi ya Palestina. Benett pia haamini katika suluhisho la kuundwa kwa nchi mbili katika eneo hilo. Yaani dola la Israeli na dola la Wapalestina. ""Nikiwa bado nina nguvu ya udhibiti wa jambo hili, siwezi kuiachia ardhi ya Israel,"" alisema hivyo katika mahojiano mwezi Februari 2021. Aidha bwana Bennett anahamasisha kuimarisha Israel kuendelea kushikilia ukingo wa magharibi - eneo ambalo wana mrengo wa kulia wananukuu katika biblia kwa jina la Judea na Samaria - kuwa ni lao. Viongozi wa makundi ya Palestina yametangaza kuwa hayatazamii kuboreshwa kwa mahusiano wa pande hizo mbili wakisema mabadiliko hayo ya uongozi yataendeleza siasa za mrengo wa kulia dhidi ya Palestina. Ofisi ya Rais wa Palestina Mahmoud Abbas imeeleza kuwa kura ya Jumapili ""ni suala la ndani la Israeli,"" huku makundi yanayoongoza Ukanda wa Gaza wakiapa kuendelea kupigania haki za Wapalestina. Gaza imefungiwa kijeshi na Israeli katika maeneo yote kuanzia anga, ardhi na bahari toka mwaka 2007. Wizara ya Mambo Nje ya Palestina wakati huo huo imetoa taarifa yake ikisema ""si sahihi"" kuiita serikali ya muungano ya Bennett kuwa ni serikali ya mabadiliko labda kama kuna mabadiliko ya kisera juu ya suala la haki ya Wapalestina kujitawala na kuwa Jerusalemu Mashariki ni makao makuu ya Palestina. ""Ni kazi na taasisi ya kikoloni, ambayo tunapaswa kuipinga kwa nguvu ili kurudisha haki zetu,"" alisema msemaji wa Hamas, kundi la Kiislam linalodhibiti Gaza. Bennett, 49, aliwahi kuwa mshirika wake bwana Netanyahu, kwa kuwa mkuu wa wafanyakazi tangu mwaka 2006 mpaka 2008, wakati wawili hao walipokosana. Aliondoka chama cha bwana Netanyahu cha Likud party na kujiunga na mrengo wa pili katika chama cha taifa cha dini ya kiyahudi, na kuweza kuijngia bungeni baada ya kushinda uchaguzi wa mwaka 2013. Ameendelea kuwa waziri katika serikali zote za muungano mpaka mwaka 2019, wakati ambao chama chake kiliposhindwa kupata ushindi kwa mwaka huo. Lakini miezi kumi na moja baadae , bwana Bennett alifanikiwa kurejea bungeni kama kiongozi wa Yamina (waebrania wa mrengo wa kulia). Mara nyingi alionekana kuwa mzalendo, alikuwa anajitambulisha kama mtu wa mrengo wa kulia zaidi ya bwana Netanyahu), Naftali Bennett amekuwa anaongea waziwazi kuwa mtetezi wa Israel kama taifa la kiyahudi na katika historia ya Uyahudi na madai ya kidini katika kingo za magharibi, Mashariki mwa Yerusalemu na upande wa eneo la Syria -lililochukuliwa na Israeli tangu mwaka 1967 wakati wa vita vya mashariki ya kati."	https://www.bbc.com/swahili/habari-57469106
entertainment	Saudi Arabia: Tamasha lijalo la Nicki Minaj Jeddah lazua gumzo mitandaoni	"Tangazo la kuwa Nicki Minaj atakuwa mmoja ya wasanii watakaotumbuiza katika tamasha la muziki nchini Saudi Arabia, limezua gumzo kali katika mitandao ya kijamii nchini humo. Mtindo wake wa mavazi na maudhui  ya ngono katika nyimbo zake ni baadhi ya masuala watu wanahoji huku wakitafakari tamasha hilo litapokelewaje katika jamii ya kihafidhina ya Waarabu. Rappa huyo anatarajiwa kutumbuiza watu katika tamasha la Jeddah World Fest Julai 18. Tamasha hilo ni mfano wa hivi karibuni wa jinsi Saudi Arabia inavyoendelea kulegeza misimamo yake mikali hasa katika masuala ya burudani ili kuimarisha ukuaji wa sekta ya sanaa. ""Nicki Minaj"" alitrend katika mtandao wa Twitter baada tamasha lake la Jeddah kutangazwa. ""Hebu tafakari kupata fahamu baada ya kupoteza fahamu kwa miaka mitatu na ukizinduka kitu cha kwanza unasikia ni kuwa Nicki Minaj atafungua tamasha la muziki Saudi Arabia, kusema kweli nitafikiria niko katika taifa lingine ,"" mmoja aliandika. Mwingine alihoji ikiwa waandalizi wa tamasha hilo walifanya ukaguzi wa maonesho yake yaliopita japo angalau katika mtandao wa Google kabla ya kumpa kazi hiyo. ""Hivi hakuna mtu Saudi Arabia aliyemtafuta Nicki Minaj kwenye google?"" aliandika Kabir Taneja. Sio maoni yote yalikuwa ya kufanya mzaha. Mtu mmoja aliandika katika Twitter yake kuwa tamasha hilo la Minaj halitakuwa sawa hasa ikizingatiwa kuwa litafanyika karibu na mji Mecca- amabo ni mtakatifu kwa waumini wa Kiislam . Katika video iliyowekwa kwenye Twitter mwanamke aliyevalia mavazi ya kidini alihoji  kwa nini mamlaka ya nchini humo inamrusu rapa huyo kutumbuiza katika tamasha hilo huku ukiwazuia wanawake kuvaa mavazi yanayowabana hadharani. ""Atakuja kutingiza makalio yake na akiimba nyimbo zake zilizo na maudhui ya ngono huku akijitingisha zaidi,"" alisema ""Halafu unaniambia mimi nivae  abaya. Hilo linaingia akini kweli ?"" Wengine walisema hatua ya mwanamuziki huyo kufanya tamasha nchini humo ni unafiki, ikizingatiwa kuwa anatumbuiza piakatika matamasha ya wapenzi wa jinsia moja ili hali anajua msimamo wa Saudia kuhusu uhusiano wa aina hiyo. Hukumu ya kushiriki mapenzi ya jinsia moja nchini Saudia Arabia ni kifo. Minaj sio msanii wa kwanza kuzua hali ya utata kwa kukubali kufanya tamasha nchini Saudi Arabia. Mariah Carey alipuuza wito wa wanaharakati wa kutetea haki za binadamu kumuomba afutilie mabali tamasha lake nchini Saudia huku rapa Nelly nae akilaumiwa vikali kwa kuandaa tamasha la wnaume pekee. Hatua ya hivi karibuni ya kulegeza misimamo kuhusu masuala tofauti ya kijamii ikiwemo burudani ni sehemu ya mkakati wa mwanamfalme Mohammed bin Salman wa kuimarisha uchumi wa nchi hiyo. Turki Al al-Sheikh, mkuu wa kitengo cha burudani alitangaza kuhusu mpango wa siku zijazo wa kufanyia mageuzi sekta ya muziki katika ujumbe wa Twitter mwezi Januari. ""Mungu akijaalia, hatua itakayofuatia katika masuala ya burudani siku zijazo ni maonesho kutoka kwa watumbuizaji tofauti, michezo ya watoto katika maeneo yalio na bustani pamoja na michezo mingine mingi itakyowasaidia vijana, wanawake na wanaume kusaidia kampuni za kitaifa za burudani,"" aliandika."	https://www.bbc.com/swahili/habari-48862799
politics	Brexit: Mpango una maana gani? na je utapita bungeni?	Mpango wa Brexit umefikiwa baina ya Uingereza na Umoja wa Ulaya, lakini una maana gani? Tunajibu baadhi ya masuali makuu yanayoibuka kuhusiana  na mambo yalipofikia. Iwapo bunge halitaupitisha mpango, Je Boris Johnson ataweza kuomba muda wa ziada? Kwa mujibu wa sheria, ndio anaweza. Muswada uliopitishwa mwezi uliopita bungeni 'Benn Act', unasema kuwa Johnson atahitajika kuomba kucheleweshwa kwa Brexit kwa miezi mitatu ya ziada - na hiyo ni iwapo tu hatofanikiwa kupitisha muswada, au  kuwashawishi wabunge  kuidhinisha kujitoa bila ya mpango kufikia Oktoba 19. Jumamosi hii. Bunge litakuwa na kikao  siku hiyo ambapo ndio wabunge  wanatarajiwa kupiga kura  kukubali au kukataa mpango mpya wa Johnson. Fahamu zaidi kuhusu Brexit: Kwa mujibu wa mpango huu, je kutakuwa na mpaka nchini Ireland? Hapana, hakutokuwana mpaka. Pande zote zimeondosha uwezekano wa kuwepo ukaguzi wa mpakani  kati ya Ireland kaskazini na Jamhuri ya Ireland. Pendekezo la Johnso kwamba  huenda kukawa na ukaguzi  katika maeneo yalitengwa kutoka mpakani limepingwa na EU. Matokeo yake, kutahitajika kuwana ukaguzi  ndani ya Uingereza kwenyewe, bandarini katika bahari baina ya Great Britain na Ireland kaskazini. Je Uingereza bado inahitajika kulipa 'ada ya talaka'? Ndio Uingereza bado itahitajika kuilipa 'ada ya talaka' ya  £39bn chini ya mpango wa waziri mkuu Johnson. Hatahivyo, Kwasababu Uingereza imekaa muda wa ziada ndani ya  ada hiyo sasa ni kima cha £33bn. Mapendekezo mapya yanakaribiana kwa usawa na ya mpango wa waziri mkuu aliyekuwepo Theresa May. Tofauti kuu ni kuhusu suala muhimu la mpaka wa Ireland na iwapo Uingereza itajitoa katika muungano wa forodha kikamilifu baad aya muda kumalizika. Je safari za kwenda Uingereza zitabadilika baada ya Brexit? Uingereza haipangi  kuidhinisha visa kwa watalii kutoka Umoja wa Ulaya. kwahivyo, kwa zaiara za muda mfupi, huenda hali isibadilike sana. Safari zitakuwana gharama kubwa zaidi baada ya Brexit? Tangu Uingereza  ipige kura kujitoa katika EU, thamani ya pauni  imeshuka. Hii ni licha ya kukuwa kwa kiasi kidogo baada ya mpango huu mpya kutangazwa. Hii ni kutokana na wasiwasi mwingi uliokuwepo kuhusu hali itakuwaje wakati Brexit itaidhinishwa. Ni vigumu kubashiri namna thamani ya sarafu ya pauni itakavyobadilika. Pendekezo moja  litakaloweza kukusaidia, ni kwamba ubadili nusu ya pesa zako angalau wiki kadhaa kabla ya safari na nusu ya pili siku chache kabla ya safari. Je mpango wa Brexit unaweza kuidhinishwa pasi idhiniya bunge la wawakilishi? Hapana, haiwezekani kwa namna sheria ilivyo sasa. Sheria ya Umoja wa Ulaya (ya kujitoa) ya mwaka 2018 inasema ili kufikiwa makubalino ya kujitoa ni lazima yaidhinishwe na bunge. Mpango huu unaruhusu Uingereza kufanya biashara huru na mataifa mengine duniani? Ndio, Uingereza itajita katika muungano wa forodha na EU, ambapo ndilo jukwaa linalotumika kujadili masuala ya kibiashara kwa mataifa yote wanachama. Hioy inamaanisha  Uingereza itaweza kufikia makubaliano yake binfasi ya biashara na mataifa yasio katika Umoja wa Ulaya  pamoja na yaliomo ndani ya EU - licha ya kwamba huenda hili likachukua muda. Mpango huo unatarajiwa kudumu kwa muda gani? Mpango huo unaeleza  kwamba mwisho wa kipindi cha mpito ni Desemba 2020 wakati Uingereza itajitoa katika taasisi zote za EU, Ireland kaskazini itabidi isalie kufuata baadhi ya sheria za EU. Katika hali fulani  itabidi itoze kodi ya EU kwa aina fulani ya bidhaa. Hali itaendelea mpaka makubaliano mapya ya kuhusu uhusiano wa siku zijazo yatakapofikiwa, au Ireland kaskazini ipige kura kupinga mpango huo. Serikali yake itakuwa na fursa ya kupigia kura vipengee vya mpango huu baada ya miaka minne, halafu kila baada ya angalau miaka minane baada ya hapo.	https://www.bbc.com/swahili/habari-50096488
business	'Wakati mwingine tunashinda bila chakula '	"Baadhi ya familia zinakula mlo mmoja tu kwa siku, au hata kushinda siku nzima bila kula, kwasababu ya kupatanda kwa bei ya chakula , Mwandishi wa  BBC Catherine Byaruhanga ameandika kutoka Nairobi. Mapema asubuhi, nilimpata Florence Kambua akisaka huku na kule kika dangulo la takataka nje  mbele ya nyumba yake  kukusanya plastiki, majani, nguo- chochote tu anachoweza  kupata na kukiuza katika mji mkuu wa Kenya Nairobi. Kambua mwenye umri wa miaka 40  alikuwa amevalia sweta nyeusi  na viatu vya buti za plastiki vya zilizofika kwenye mgoti. Kazi yake sio rahisi. Ni kazi hatari pia. Alikuwa akipita katika vyakula vilivyooza na nepi zenye uchafu katika makazi duni ya  Mukuru Kwa Njenga. ""Wakati mwingine huwa napatwa na ugonjwa wa kuhara, wakati mwingine unapatya maambukizi ya kifua. Nimeweza kuvumilia, kwasababu sina njia nyingine ,"" Bi Kambua ananiambia. Mama huyu wa watoto dsita amejipata katika hali ngumu kimaisha. Kwanza aliahamia Nairobi, mji mkubwa zaidi Afrika Msharaiki, miaka 19 iliyopita akitumai maisha yake yjayo yatakuwa mazuri. Wakati huo alikosa kazi, baba wa watoto wake akamkimbia  na kibanda kidogo cha kuuza chakula  alichokua amekianzisha kilibomolewa kwa ajili ya ujenzi wa barabara ya mwendo kasi inayopita katikati mwa jiji. Kwahyo ni kazi gani atakayofanya ili kuweza kupata chakula. Hupata kaibu shilingi 100 za Kenya kwa siku  (sawa na $0.85; £0.70). Kwa kipato hicho cha chini  Bi Kambua anasema angeweza kuilisha familia yake kabla ya bei za vyakula kupanda juu. ""Watoto wangu wanapenda wali, ningeweza kwenda dukani na kununua nusu kilo kwa shilingi 50 na kuwapikia. Sasa hivi huwezi.""  Bi Kambua amegeukia chakula kikuu kinachopendwa Kenya, unga wa mahindi unaotumiwa kupika Ugali ambacho kinaweza kushibisha lakini gharama ya bei ya unga pia imepanda . Sasa anailisha familia yake mara moja kwa siku, na wakati mwingine hawalichakula kabisa  ""Nilikua nikinunua unga wa bei rahisi zaidi kwa sihilingi 85. Kwa sasa bei yake imepanda na kufikia hadi shilingi 150. Wakati ninaposhindwa pesa, tunalala njaa."" Wiki kadhaa baada ya kukutana , kuna  habari mbaya zaidi kwa Bi Kambua,  kwan wastani wa  bei ya kilo mbili za unga wa ugali kwa sasa ni zaidi ya shilingi 200, ongezeko la  25% . Data za hvi karibuni za Ofisi ya takwimu ya Kenya zinaonyesha kuwa ongezeko la bei chakula hadi 12.4% zaidi katika mwezi Mei 2022 kuliko ilivyokuwa mwezi Mei mwaka 2021. Zao la mahindi ambayo hulimwa nchini Kenya na pia kununuliwa kutoka nchi jirani, ni chakula kinacholiwa na familia nyingi nchini Kenya. Ni chaguo nafuu kwa wengi katika nyakati ngumu, lakini Kennedy Nyagah, Mwenyekiti wa Muungano wa vyama vya wasagaji wa nafaka , anasema kwa sasa kuna uhama wa bidhaa hiyo. ""Ninaweza kusema ongezeko la bei limetokana na ukosefu wa  mavuno  uliotokana na ukosefu wa mvua ya kutosha  na matatizo kuhusu bei za bidhaa za kilimo kama vile mbolea,"" anasema. Katika soko anakohemea  Bi  Kambua, biashara iko chini. Nilipotembelea mara mbili katika soko hilo, lilikuwa sio jambo la kushangaza kuwaona wateja wakinunua kitunguu au nyanya moja kwasababu gharama zake zimekuwa za juu. Ingawa yuko mbali zaidi na Ukraine, anafahamu fika athari za vita kule na jinsi vilivyosababisha kupanda kwa bei ya mafuta na mbolea. ""Wakulima wanalazimika kutumia pesa nyingi kwa ajili ya kununua mbole ya kukuza nyanya. Wengi wao wanaishia kuacha kabisa kilimo cha nyanya, kwasababu ya gharama ya mbolea na mbegu za nyanya ,"" Bw Nyabutohe ananiambia. Mita mia kadhaa mbali na soko anaishi  Bi Catherine Kanini – yeye hana ajira baada ya kufungwa kwa baa alikokuwa akifanyika kazi kubomolewa kwa ajili ya upanuzi wa barababara  inayounganishwa barabara ya mwendo kasi. Mama huyu mwenye umri wa miaka 30 hawezi kulipa gharama ya kodi ya nyumba, kwahiyo alijijengea mwenyewe kibanda kwa kutumia neti za kujikinga na mbu, vipande vya plastiki na mbao. Alifika hapa kutoka Kaunti ya Kitui mashariki mwa Kenya na sawa na watu wengine  wenye kipato cha chini  katika maeneo ya mijini anategemea jamaa zake nyumbani wamsaidie wakakati bei za bidhaa zinapopanda. Mama yake humtumia chakula kutoka kijijini, lakini ukame wa mud mrefu unamaanisha kuwa hawezi kufanya hivyo. ""Kwa sasa, hali ni ya ukame sana katika eneo la kijijini kwetu. Hakuna mvua. Inaponyesha ndio kunakuwa na chakula na mama yangu anaweza kunitumia chakula kiasi,"" Bi Kanini nanieleza. ""kwa sasa anatutegemea sisi tumtumie kitu cha kula. Anatutegemea, huku na sisi tuna matatizo huku."" Kupanda kwa gharama za maisha kunakuja wakati ambapo Kenya inajiandaa kufanya uchaguzi mkuu  tarehe 9 Agosti .  Tatizo hiil limekuwa likijitokeza sana katika kampeni za wagombea wakuu wawili wanaotaka kumrithi Rais Uhuru Kenyatta. Naibu wa Rais  William Ruto anazungumzia kuhusu  sera ya uchumi wa  chini-juu ""bottoms-up"" ili kuboresha hali ya uchumi huku kiongozi wa muda mrefu wa upinzani     Raila Odinga ameahidi kuzipatia  familia masikini pesa. Bi  Kanini ana ushauri wake binafsi kwao. ""Ningependekeza kwamba wafungue viwanda na kutupatia kazi. Wanapaswa kupunguza bei za bidhaa  ambazo bei yake imeongezeka. Ili wakati unapoweza kupata pesa kidogo uweze kununua chakula."" Mchambuzi wa International Crisis Group  Meron Elias anaonya kwamba mzozo wa gharama ya maisha unaweza kusababisha ukosefu wa udhabiti, hususan ni katika uchaguzi wenye ushindani mkali. ""Ingawa matokeo ya uchaguzi hayajulikani -  tunahofia kuwa  gharama ya juu ya  chakula na hali mbaya ya kiuchumi kwa ujumla inaweza kutumiwa na wanasiasa kuwakusanya umati wa watu  wanasikitishwa na hali hii  kuingia mitaani. Pia inasababisha hatari kwamba vijana wasio na ajira wanaweza kuingizwa katika magenge ya kufanya ghasia wakati wa kipindi cha uchaguzi ."""	https://www.bbc.com/swahili/articles/cv2n55dql15o
sports	Neymar ajipata tena mashakani. Kulikoni?	Kampuni ya uwekezaji nchini Brazil imetoa wito kwa Neymar kukabiliwa na kifungo cha miaka mitano jela kwa makosa ya ulaghai na ufisadi yanayohusiana na uhamisho wake kwenda Barcelona kutoka Santos mwaka 2013. DIS, ambayo ilikuwa na asilimia 40 ya haki za Neymar wakati huo, inadai kuwa ilihadaiwa kwani ada ya uhamisho haikuthaminiwa.	https://www.bbc.com/swahili/articles/c3gv4v7v2g4o
entertainment	Cecilia Wangari : Ajuza wa miaka 82 ambaye ni fundi stadi wa redio za magari Kenya	Cecilia Wangari au (Shosh) kama vile wengi wanavyomfahamu ni bibi wa miaka 82 ambaye amepata umaarufu kwa haraka hasa mjini Nairobi nchini Kenya. Kinyume na bibi wengine walio na umri sawa na wake ambao mara nyingi huishi vijijini wakiwategemea watoto wao au hata wajukuu kuwalisha, kwake Cecilia ni tofauti kabisa. Cecilia ni fundi wa radio za magari! ndio fundi wa redio za magari.	https://www.bbc.com/swahili/habari-45018802
health	Kwanini wanawake wana hasira zaidi ya wanaume?	"Miaka miwili iliyopita Tahsha Renee alikuwa amesimama jikoni kwake wakati hisia ya kupiga yowe kubwa ilipotokea kutoka kwenye kina cha mapafu yake. ""Hasira daima imekuwa hisia ambayo ni rahisi kwangu kuingia,"" anasema. Lakini hii ilikuwa kama kitu ambacho alikuwa amehisi hapo awali. Ilikuwa katikati ya janga na alikuwa ametosha. Alitumia dakika 20 zilizopita kuzunguka nyumba yake akiorodhesha kwa sauti kila kitu kilichomkasirisha Lakini baada ya kupiga kelele alihisi kupata ahueni. Tahsha, daktari wa magonjwa ya akili na mkufunzi wa maisha, tangu wakati huo amekuwa akiwakusanya wanawake kutoka kote ulimwenguni kwenye zoom ili kuzungumza kuhusu kila kitu kinachowapa hasira na kisha kupiga kelele. Kwa mujibu wa uchambuzi wa BBC wa miaka 10 ya data kutoka kwa Kura ya Kimataifa ya Gallup, wanawake wanazidi kukasirika. Kila mwaka kura ya maoni inachunguza zaidi ya watu 120,000 katika zaidi ya nchi 150 ikiuliza, miongoni mwa mambo mengine, ni hisia zipi walizokuwa nazo kwa muda mrefu kwa siku iliyotangulia. Linapokuja suala la hisia hasi hasa hasira, huzuni, dhiki na wasiwasi - wanawake mara kwa mara huripoti hisia hizi mara kwa mara kuliko wanaume. Uchambuzi wa BBC umegundua kuwa tangu mwaka 2012 wanawake wengi zaidi kuliko wanaume waliripoti kuwa na huzuni na wasiwasi, ingawa jinsia zote zimekuwa zikiongezeka kwa kasi. Linapokuja suala la hasira na dhiki hata hivyo, pengo la kati ya  wanaume na wanawake linapungua. Mnamo 2012 jinsia zote mbili ziliripoti hasira na mafadhaiko katika viwango sawa. Miaka tisa baadaye wanawake wana hasira zaidi - kwa tofauti ya asilimia sita - na wana msongo wa mawazo zaidi pia. Na kulikuwa na tofauti fulani wakati wa janga la corona. Hilo halimshangazi Sarah Harmon, mtaalamu wa tiba nchini Marekani. Mapema mwaka 2021 alikusanya kundi la wateja wa kike kusimama shambani na kupiga mayowe. ""Mimi ni mama wa watoto wawili ambaye nilikuwa nikifanya kazi nyumbani na kulikuwa na hali hii ya kuchanganyikiwa sana, ya kiwango cha chini ambayo ilikuwa ikiendelea kumaliza hasira,"" anasema. Sarah anaamini aliingia katika kitu ambacho wanawake kila mahali walikuwa wakihisi, kufadhaika sana kwamba mzigo wa janga la corona ulikuwa unawashukia kwa njia isiyo sawa. Uchunguzi wa 2020 wa karibu wazazi 5,000 katika uhusiano wa jinsia tofauti nchini Uingereza, na Taasisi ya Mafunzo ya Fedha, uligundua kuwa akina mama walichukua majukumu mengi ya nyumbani wakati wa kukaa nyumbani kuliko baba. Kwa hiyo, walipunguza saa zao za kazi. Hivi ndivyo ilivyokuwa hata walipokuwa watu wa kipato cha juu zaidi katika familia. Katika baadhi ya nchi tofauti katika idadi ya wanawake na wanaume ambao wanasema walihisi hasira siku iliyotangulia ni kubwa zaidi kuliko wastani wa kimataifa. Nchini Cambodia, pengo lilikuwa asilimia 17 mwaka 2021 huku India na Pakistani lilikuwa asilimia12. Daktari wa magonjwa ya akili Dk Lakshmi Vijayakumar anaamini kuwa haya ni matokeo ya mivutano ambayo imeibuka kwani wanawake wengi zaidi katika nchi hizi wamesoma, kuajiriwa na kujitegemea kiuchumi. ""Wakati huo huo, wameunganishwa na mfumo wa kizamani, mfumo dume na utamaduni,"" anasema. ""Unawaona wanaume wamepumzika, wanaenda kwenye mgahawa wa chai, wanavuta sigara. Na unakuta wanawake wanaharakisha kwenda kwenye kituo cha basi au treni. Wanafikiria nini cha kupika. Wanawake wengi wanaanza kukata mboga wakirudi nyumbani. treni."" Hapo awali, anasema, haikuchukuliwa jambo  linalofaa kwa wanawake kusema wana hasira, lakini hiyo inabadilika. ""Sasa kuna uwezo wa kuelezea hisia zao. Orodha ya Wanawake 100 ya BBC kila mwaka inataja wanawake 100 wenye ushawishi kote ulimwenguni. Mwaka huu inaheshimu maendeleo yaliyopatikana tangu orodha ya kwanza, miaka 10 iliyopita, kwa hivyo BBC iliamuru Savanta ComRes kuwauliza wanawake katika nchi 15 kulinganisha sasa na 2012. Athari za janga la corona kwa kazi ya wanawake pia zinaweza kuwa na athari. Kabla ya 2020 kulikuwa na maendeleo ya polepole kuhusu ushiriki wa wanawake katika nguvu kazi, kulingana na Ginette Azcona, mwanasayansi wa data katika shirika la UN Women. Mwaka huu idadi ya wanawake wanaofanya kazi inakadiriwa kuwa chini ya viwango vya mwaka 2019 katika nchi 169. ""Tuna soko la ajira lisilo na usawa wa jinsia,"" anasema mwandishi wa masuala ya wanawake anayeishi Marekani, Soraya Chemaly, ambaye aliandika kuhusu hasira katika kitabu chake cha 2019, 'Rage Becomes Her'. Anaona matukio mengi yanayohusiana na janga la corona yanayotokea katika tasnia zinazotawaliwa na wanawake kama vile utunzaji. ""Ni kazi mbaya na inayolipwa vibaya. Watu hawa huwa na viwango vya juu vya hasira. Gallup kila mwaka huwachunguza zaidi ya watu 120,000 katika zaidi ya nchi na maeneo 150, wakiwakilisha zaidi ya 98% ya watu wazima duniani, kwa kutumia sampuli zilizochaguliwa bila mpangilio na wawakilishi kitaifa. Mahojiano hufanywa ana kwa ana au kwa simu.Matokeo hutofautiana kulingana na nchi na swali. Saizi za sampuli zinapokuwa ndogo, kwa mfano unapogawanya seti ya majibu kulingana na jinsia, ukingo wa makosa utakuwa juu zaidi."	https://www.bbc.com/swahili/articles/c6p8n4zx7eyo
politics	Mapinduzi ya Myanmar: Watu 38 wafariki katika maandamano Mynmar	"Watu 38 wameuawa nchini Myanmar siku ya Jumatano katika kile ambacho Umoja wa Mataifa umeelezea kuwa ""siku ya umwagikaji mkubwa wa damu"" tangu mapinduzi yalipofanyika mwezi mmoja uliopita. Mjumbe wa Umoja wa Mataifa nchini Myanmar Christine Schraner Burgener, amesema kuna kanda za video za kugutusha kutoka nchini humo. Mashuhuda wanasema vikosi vya usalama vinatumia risasi halisi na zile za mpira dhidi ya waandamanaji. Maandamano ya halaiki na visa vya vurugu vimeshuhudiwa katika maeneo tofauti nchini Myanmar tangu jeshi lilipochukua madaraka  Februari mosi. Waandamanaji wamekuwa wakishinikiza kukomeshwa kwa utawala wa kijeshi na kuachiliwa huru kwa viongozi wa nchi hiyo waliochaguliwa - akiwemo Aung San Suu Kyi - ambaye aling'olewa madarakani na kuzuiliwa wakati wa mapinduzi. Mapinduzi hayo na kutumiwa kwa nguvu kuvunja maandamano yaliyofuata yamelaaniwa kimataifa, hatua ambayo ime majeshi ya Myanmar yamepuuza. Ikiangazia vino vya situ ya Jumatano, Uingereza imetoa wito wa kuitishwa kwa mkutano wa Baraza Kuu la Usalama la Umoja wa Mataifa, huku Marekani ikisema kuwa inatafakari kuwachukua hatua zaidi dhidi ya viongozi wa jeshi la Myanmar Ghasia za hivi punde zinajiri siku moja baada ya majirani wa  Myanmar kuomba majeshi kujizuia kufanya maafa zaidi. Bi. Schraner Burgener amesema karibu watu 50 wameuawa kufikia sasa ""nawengine wengi kujeruhiwa"" tangu mapinduzi yalipofanyika. Amesema kanda mojo ya video inaomuonesha polisi akimpiga  mhudumu wa afya wa kujitolea ambaye hakuwa na silaha. Nyingine inamuonesha mwandamanaji akipigwa rasasi na pengine kuuawa barabarani. ""Niliwauliza baadhi ya wataalamu wa silaha na huenda wakanithibitishia, haionekani vizuri lakini inakaa kama bunduki ya polisi  kumaanisha risasi zilitumika,"" alisema. Mwanahabari kutoka ndani ya Myanmar alielezea jinsi vikosi vya usalama vilivyowamiminia risasi umati mkubwa wawatu katika miji tofauti, ukiwemo mji waYangon, bila kutoa onya. Wavulana wawili, walio na umri wa miaka 14 na 17, ni miongoni mwa wale waliouwa, Shirika la watoto la Save the Children limesema. Mwanamke wa miaka 19 anasemekana kuwa miongoni mwa waliouawa. Karibu watu Sita waliripotiwa kuuawa kwa kupigwa risasi wakati wa maandamano katika eno la Monywa katikati ya Myanmar. Wengine karibu 30 walijeruhiwa katika ghasia hizo, mwanahabari wa eneo hilo aliambia Shirika  la habari la Reuters. Wahudumu wa afya wa kujitolea wameimbia shirika la habari la AFP mjini Myingyan kwamba karibu wa 10 walijeruhiwa katika eneo hilo. ""Walirusha vitoa machozi, kupiga risasi za mpira na risasi  halisi,"" walisema. ""Hawakutumwagia maji ya mwasho, [hawakutoa] onyo la kututaka tuondoke, walikuja tu na kwanza kupiga risasi"" mmoja wa waandamanaji katika mji huo aliambia Reuters. Katika mji wa Mandalay, mwanafunzi mwandamanaji aliambia BBC kwamba waandamanaji kadhaa waliuawa karibu na nyumba yake. ""Nadhani kama mwendo wa saa nne au nne na nusu asubuhi, polisi na walikuja katika eneo hilo na kisha wakaanza kuwapiga risasi raia. Hawakutoa onyo lolote kwa raia. ""Walitokea tu na kuanza kupiga risasi. Walitumia risasi za mpira na pia risasi halisi kuua raia kwa njia ya kikatili."" Jeshi haijatoa tamko lolote kuhusiana na vifo vilivyoripotiwa."	https://www.bbc.com/swahili/habari-56275839
business	Barua kutoka Afrika:Jinsi KFC nchini Kenya ilivyokaangwa kuhusu uhaba wa chipsi	"Katika mfululizo wetu wa barua kutoka kwa wanahabari wa Kiafrika, mtangazaji wa Kenya Waihiga Mwaura anaandika kuhusu kile ambacho mzozo wa hivi majuzi kuhusu uhaba wa chipsi za  KFC unasema kuhusu kilimo nchini mwake. Ninapohitaji  kujiongezea kalori  za haraka ninapopata muda katika ratiba yangu ya shughuli nyingi unaweza kunipata mara kwa mara nikibugia  mlo wa KFC. Kula chipsi hizi  kunaweza kuibua hisia ambazo hata wewe mwenyewe huzijui kwa sababu ya miaka mingi ya matangazo ya kampuni za kimataifa . Lakini kamwe sijawahi kufikiria kitendo hicho kama kauli ya kisiasa au kiuchumi kuhusu biashara ya kilimo duniani na nafasi ya Kenya ndani yake. Wiki hii hata hivyo, manunuzi  ya bidhaa kutoka masoko ya kimataifa hadi humu nchini  imekuwa mada kuu hapa kwani KFC ilisema haikuweza kutoa chipisi  kwa vile haikuweza kuagiza viazi vyake kutoka Misri. Badala yake, wateja walikuwa wakipewa vyakula mbadala kama vile ugali - Chakula ambachp watu wengi hawaendi KFC kukila. Kampuni hiyo haitoi  viazi ndani ya nchi, licha ya kwamba vinakuzwa kwa wingi na wakulima kulazimika kuviuza kwa bei ya chini. Viazi, kwa hakika, ni zao la pili kwa kuliwa nchini Kenya baada ya mahindi, na hulimwa zaidi na wakulima wadogo. Tatizo, inaonekana, lilikuwa kwamba wasambazaji wa ndani watarajiwa hawakupitia mchakato wa uhakikisho wa ubora wa KFC ambao unahakikisha ""chakula chetu ni salama kwa matumizi ya wateja wetu"",  afisa mkuu mtendaji wa kampuni hiyo Afrika Mashariki Jacques Theunissen aliambia gazeti la Standard. Hata hivyo alisema kwamba viungo vingine - hulinunuliwa kwenye soko la Kenya na kampuni hiyo imesema imejitolea kutetea bidhaa za humu nchini. Ongeza  hasira katika mitandao ya kijamii, wito wa kususia kampuni hiyo na  hatimaye kuahidi kuwa itatafuta msambazaji anayefaa kutoka Kenya kuiletea viazi. Hata hivyo, wapinzani walikuwa wepesi kutumia fursa hiyo. Chicken Inn ilitoa tangazo na mwanamume anayetabasamu akibugia kifurushi cha chipsi - zote kutoka viazi vya humu nchini  bila shaka. Burger King pia ilisema ilikuwa na chipsi za  kutosha. Ingawa kampuni hizi zingine zinaweza kupata vyanzo mbadala vya viazi, haijabainika haswa kwa nini baada ya miaka 11 ya kuwa nchini, KFC haijapata msambazaji anayekidhi viwango vyake. Francis Kimemia, gavana wa kaunti ya Nyandarua inayolima viazi, pia alitoa maoni yake  akisema kuwa wakulima wake wanazalisha mboga bora. Alisema kuwa msimamo wa KFC ""haujali wakulima"". Hasira sasa zimeanza kupoa lakini hili  limefichua mianya  katika mfumo wetu wa kilimo maana yake baadhi ya wakulima wetu wananyimwa soko zuri la hapa  nyumbani. Kutegemea bidhaa za kuagizwa kutoka nje Sisi ni sehemu ya biashara ya kikanda inayozidi kuunganishwa ya chakula, ambayo ina faida zake - ikiwemo  bei ya chini. Lakini kama matokeo, ikiwa Kenya ingelazimishwa kufunga mipaka yake kwa uagizaji wa chakula kwa muda wa mwezi mmoja tu, bidhaa nyingi tunazozipenda hazitapatikana  au zitakuwa ghali sana kununuliwa. Uagizaji bidhaa mwaka jana kutoka Uganda, kwa mfano, ulifikia $250m (£165m). Bidhaa kama mayai, asali, mahindi, maharagwe, mtama, mihogo, wimbi  na viazi vitamu pamoja na bidhaa za maziwa husafirishwa mpakani na kisha kuuzwa kwa faida ndogo. Wataalamu wanasema kuwa gharama za leba na nyinginezo za kilimo ni nafuu nchini Uganda, na hivyo kufanya bidhaa kuwa nafuu zaidi kuliko inayozalishwa hapa. Lakini pia inaweza kuwa suala la mtazamo. Nchini Uganda nimegundua kuwa kilimo kinakubaliwa na watu wote, ilhali nchini Kenya watu wengi wanaonekana kutaka kazi za ofisi. Nilipokuwa nikishughulikia uchaguzi wa mwaka jana nchini Uganda nilihoji watu wengi mashuhuri ambao wote waliishi nje ya mji mkuu, Kampala, kwenye maeneo makubwa ya ardhi ambako walilima chakula chao wenyewe. Iwapo viongozi hao hao wangeishi Kenya, pengine wangeishi katika mashamba yenye lango na kilimo kidogo kwenye sehemu hizo Ni hali hiyo hiyo ukiangalia biashara ya Kenya na Tanzania - jirani yetu  upande wa kusini. Mtazamo hasi kuhusu kilimo pamoja na sekta iliyojaa rushwa inamaanisha kwamba hakuna mtu anayeshangaa samaki wanapoagizwa kutoka China, sukari kutoka Brazili au tumbaku kutoka Uturuki. Huenda Kenya isiweze kushindana kwa muda mfupi linapokuja suala la gharama za uzalishaji. Lakini kuna fursa kwa Kenya kuwa kituo cha kikanda cha usindikaji wa chakula, na hivyo kuongeza thamani ya bidhaa. Kuweza kusambaza viazi vilivyochongwa kwa KFC ni mfano mmoja wa kile kinachoweza kutolewa ili kukuza soko la ndani. Kwa bahati mbaya, shughuli nyingi zinazofanyika nchini Kenya  kuhusu usindikaji zinafanywa na makampuni ya kigeni yanayofadhiliwa na mtaji. Faida huishia kuondoka nchini. Huku uchaguzi ukikaribia mwezi wa Agosti, wagombeaji wamekuwa wakitoa  ahadi za ajira, lakini hatujasikia mengi kuhusu jinsi ya kufufua sekta hii ya biashara ya kilimo. Na wachache wa wabunge wetu watarajiwa wanaweza kuwa  hawako tayari kukabiliana na makundi maslahi  na utepetevu katika  sekta ambayo hapo awali ililisha nchi . Mabadiliko yanaweza kuwa polepole - na wakati huo huo, ninapozila chipsi za  KFC sasa nitakengeushwa na mawazo kuhusu biashara ya kimataifa. Barua zaidi kutoka Afrika"	https://www.bbc.com/swahili/habari-59919489
entertainment	Prince Philip: Malkia aitoa kwa umma mojawapo ya picha zake anazozithamini	"Malkia Elizabeth ameitoa kwa  umma moja ya picha zake anazozipenda sana  akiwa pamoja na mume wake wa miaka 73 , Mtawala wa Edinburgh,  katika siku ya mazishi yake. Wanandoa hao wa ufalme wa Uingereza walipigwa picha hiyo wakiwa wamepumzika kwenye majani katika eneo zuri la  Aberdeenshire katika picha iliyochukuliwa na  mkuu wa kaunti ya  Wessex  mwaka 2003. Philip anaonekana akiwa amelala nyuma, huku akiwa ameegemea  kiwiko, huku kofia yake ikiwa imetundikwa kwenye goti lake. Mazishi yake yatafanyika katika  kasri la kifalme la Windsor Castle saa tisa kwa saa za Uingereza(15:00 BST) Jumamosi. Watoto wa Mtawala huyo watatembea nyuma ya jeneza lake wakati wa matembezi ya kuusindikiza mwili wake. Unaweza pia kusoma: Katika picha hiyo iliyopigwa katika siku iliyokuwa ya jua karibu na mji wa  Aberdeenshire wa  Ballater, Malkia na Mwanamfalme Philip  walionekana watulivu na walimtazama kwa tabasamu mkwe wao Sophie ambaye alipiga picha hiyo. Malkia - alikua amevalia sketi, blauzi na sweta pamoja na shanga shingoni-huku wakiwa wameketi na mume wake. Wakati huo huo , Mike Tindall, ambaye amemuoa mjukuu wa Malkia na Mwanamfalme Philip Zara Tindall,  ametoa salamu zake za rambi rambi kwa baba mkwe wake  Mtawala wa  Edinburgh  ambaye amemtaja kama  ""mwanaume aliyejitolea kwa familia yake ambaye hatakumbukwa tu bali atakayependwa daima  "". Mchezaji wa zamani wa timu ya raga ya Uingereza alituma picha kwenye mtandao wa  Instagram  kutoka katika albamu ya picha za kibinafsi ya Familia ya ufalme ya Mwanamfalme Philip akiwa pamoja na  mtoto mkubwa wa kike wa Tindall  Mia. Picha hiyo iliyochukuliwa na  Wanamfalme wa  Cambridge, inamuonesha Mia na babu yake mzaa baba wakila chakula pamoja kwenye benchi mbele ya nyumba ndogo iliyojengwa kwa mbao. Nusu glasi ya bia inaonekana nyuma ya Mwanamfalme upande wa mkono wake wa kulia. ""Imekua ni wiki ya huzuni sana lakini imetupatia muda wa kutafakari kuhusu kumbukumbu nzuri na  hadithi za kibinafsi na tulizoshirikishana ,""  Bw Tindall alisema. Mke wa Tindall aijifungua mtoto wake wa tatu wiki tatu tu zilizopita na akamuita Lucas Philip, ambapo jina lake la kati kati alipewa kwa heshima ya Mtawala wa  Edinburgh,  baba yake  Bw Tindall. Katika wiki tangu alipofariki Mwanamfalme Philip  akiwa na umri wa miaka 99, wanafamilia kadhaa wa familia ya ufalme wamekuwa wakichapisha picha ambazo awali hazikuwahi kuonekana."	https://www.bbc.com/swahili/habari-56785133
religion	Msikiti uliopewa jina la 'Yesu Kristo' wavuta hisia za wengi mitandaoni	"Ilianzia katika mvutano wa kisheria kati ya jumuia ya Kiislamu na Kanisa la Waadventista wa Sabato (SDA) kuhusu umiliki wa ardhi. Mvutano huo uliokuwepo kwa miongo kadhaa, ulimalizika mwezi Oktoba mwaka huu na Mahakama ya Mazingira mjini Kisumu iliamua kuwa ardhi hiyo ni milki ya Jamii ya Kiislamu. Katika jitihada za kujenga daraja la mahusiano kati ya jamii ya Kiislamu na kanisa, imechagua jina la msikiti ambalo limevuta hisia za wengi katika mitandao ya kijamii. Msikiti ambao umejengwa kwenye ardhi iliyokuwa kwenye mgogo eneo la Kaloleni katika Kaunti ya Kisumu unaitwa  'Msikiti wa Yesu Kristo mwana wa Maria ( The Mosque of Jesus Christ the son of Mary) Lakini kwa nini jina hili la kipekee? Abdul Rashid ni Mwadhini ameliambia gazeti la The Standard la Kenya kuwa '' Tumekuwa na mvutano wa muda mrefu kuhusu ardhi na hii ni moja ya sababu zilizotufanya kuchagua jina hili. Sisi hatuna uadui na Wakristo,'' alisema. Amesema kuwa Waislamu pia wanaamini Yesu na kuwa alikuwa sambamba na manabii wanne akiwemo Mtume Muhamad (S.A.W). ''Waislamu wanaamini katika Yesu Kristo . Uchaguzi wa jina pia ni shukrani ya Yesu Kristo ambaye tunaamini atarudi tena,"" Rashid aliliambia gazeti la The Standard. Hatua hii imegusa hisia za watu nchini Kenya wengine wakihoji je, huu ni Msikiti na Kanisa kwa wakati mmoja? Wengine wameifurahia hatua hiyo Mipango ya kujenga msikiti wa kudumu inaendelaa ingawa Waislamu wanaoabudu kwenye eneo hilo wamejenga jengo la muda mfupi kwa ajili ya kuswali. Baadhi ya waumini wa Kikristo wamepokea kwa mikono miwili hatua hii wakisema kuwa itajenga hali ya kuishi kwa amani. Hili si tukio geni hata hivyo kwani jina  la The Mosque of Jesus Christ"" limepewa pia Msikiti ulio katika mji wa Madaba, Kusini mwa mji mkuu wa Amman huko Jordan, Msikiti huu ulianzishwa mwaka 2008 kwa ajili ya kutoa ujumbe wa umoja na kustahimiliana miongoni wa dini hizo mbili."	https://www.bbc.com/swahili/habari-55292558
entertainment	Akaunti za waigizaji wa ngono zaondolewa Instagram	Mamia ya akaunti za waigizaji wa filamu za ngono zimetolewa katika mtandao wa Instagram mwaka huu, huku wengi wakisema watu hao wako katika hadhi tofauti kuliko nyota wa kawaida. Mtandao huo umedai akaunti hizo huchapisha maswala yaliyo kinyume cha sheria za mtandao huo.	https://www.bbc.com/swahili/gnb-50545703
technology	Grace Omutoni: WhatsApp yamuunganisha 'kimiujiza' yatima wa mauaji ya kimbari na familia yake Rwanda	"Msichana aliyekuwa yatima akiwa na umri wa miaka miwili wakati wa mauaji ya kimbari ya Rwanda ya 1994 hivi karibuni amepatana na jamaa zake kupitia  ""miujiza"" ya mtandao wa kijamii. Grace Umutoni, ambaye hakujua jina lake la kuzaliwa, aliweka picha zake  kadhaa katika makundi ya WhatsApp, Facebook na Twitter mwezi Aprili kuona kama zinaweza kumsaidia kutafuta watu wa familia yake - baada ya kushindwa katika juhudi za kuwatafuta kupitia njia rasmi. Kile anachofahamu muuguzi huyo mwenye umri wa miaka 28 - kuhusu maisha yake ni kwamba alilelewa katika makazi ya watoto yatima katika mji mkuu wa Kigali, mtaa wa Nyamirambo akiwa na ndugu yake wa kiume aliyekuwa na miaka minne wakati huo na ambaye baadae alifariki dunia. Kuna maelfu ya watoto kama Bi Utomoni, ambao waliwapoteza ama kutenganishwa na wazazi wao wakati wa ghasia zilizogeuka mauaji ya kimbari na kusababisha kuuawa kwa zaidi ya watu 800,000 kutoka jamii ya Tutsi na Wahutu waliokuwa na msimamo wa kadri ndani ya siku 100. Baadhi yao bado wanawatafuta jamaa zao - hali ambayo wakati mwingine huwa vigumu kwa sababu kitamaduni familia hazitumii jina moja. Baada ya kuweka picha zake mtandaoni, watu wachache walidai kuwa jamaa zake - lakini miezi kadhaa baadae kuna mtu aliyemfanya awe na hisia kwamba bila shaka ni mtu wa familia yake. Antoine Rugagi baada ya kuona picha yake kwenye kundi la WhatsApp aliwasiliana naye na kumwambia anafanana sana na dada yake anayeitwa Liliose Kamukama, ambaye aliuawa siku za kwanza za mauaji ya kimbari ya Aprili 1994. ""Nilipomuona, niliona jinsi tulivyofanana,"" Bi Umutoni aliambia BBC Idhaa ya Great Lakes kumhusu mtu huyo ambaye huenda ni mjomba yake. ""Lakini ni uchunguzi wa chembechembe za vinasaba vya (DNA) ndio ambao utathibitisha ikiwa tuna uhusiano. Kwa hivyo tulienda kufanya uchunguzi huo Kigali mwezi Julai."" Bi Umutoni alisafiri kutoka kusini mwa wilaya ya Gakenke ambako anafanya kazi naye Bwana Rugagi alikuja kutoka nyumbani kwake Gisenyi eneo la magharibi kuja kuchukua matokeo ya DNA pamoja. Ilikuwa siku kubwa sana kwao kwa sababu matokeo yalionesha kuwa asilimia 82 huenda wanahusiana. ""Nilishtuka sana, sikuamini kilichotokea na mpaka leo inanikalia kama ndoto, ni miujiza niliyokuwa nikiomba,"" anasema Umutoni. Mjomba wake waliyepatana upya alimwambia jina lake alilopewa na wazazi wake Watutsi lilikuwa Yvette Mumporeze. Pia alimkutanisha na familia yake upande wa baba. Miongoni mwao Shangazi yake Marie Josée Tanner Bucura, ambaye amekwama  Switzerland kwa miezi kadhaa kutokana na janga la virusi vya corona. Hata kabla ya matokeo ya uchunguzi wa DNA kutolewa, alikuwa na uhakika Grace Umutoni ni mtoto wa kaka yake kwa kumlinganisha na picha katika albamu ya zamani ya familia. ""Msichana huyu bila shaka ni binti ya kaka yangu Aprice Jean Marie Vianney na mke wake Liliose Kamukama. Wote wawili waliuawa katika mauaji ya kimbari."" Bi Bucura pia alimwambia jina la ndugu yake aliyempeleka katika makazi ya watoto yatima ni Yves Mucyo - alikumbuka jina la kwanza tu - ambaye pia alikuwa na ndugu mmoja wa kiume kwa jina Fabrice. Mauaji ya kimbari yalianza baada ya ndege iliyokuwa imewabeba marais wa Rwanda na Burundi - wote kutoka jamii ya Hutu - kudunguliwa usiku wa Aprili tarehe sita 1994, mauaji yakaanza siku iliyofuata. Wanamgambo wa Kihutu waliambiwa kuwasaka na kuwaangamiza watu kutoka jamii ya Watutsi walio wachache - mtaa wa  Nyamirambo viungani mwa Kigali ukiwa moja ya maeneo yaliyolengwa kwanza. Watu waliuawa kwa kukatwa mapanga majumbani mwao au katika vizuizi vya barabarani vilivyowekwa kuwakagua wale waliokuwa wakitoroka  - baadhi yao walifanikiwa kukimbilia maeneo salama Kanisani na Misikitini ghasia za Nyamirambo zilipozidi. Bi Bucura anasema kuna mtu alimuona mwanamke akimshika mkono Yves na kutoroka naye - lakini hakufanikiwa kupata taarifa zozote kumhusu. Hakuna kilichojulikana kumhusu dada yake. Mauaji ya kimbari yalimalizika July 1994 baada ya waasi wa kundi la Tutsi,  Rwandan Patriotic Front (RPF) wakiongozwa na Rais Paul Kagame, kuchukua madaraka. ""Tulidhani hakuna mtu aliyenusurika, na tumekuwa tukiwaomboleza kila mwezi April wakati wa ukumbusho wa mauaji ya kimbari,"" Bi Bucura alielezea. PICHA.....MAP Alipokuwa akikuwa, Bi. Umutoni hakuweza kupata maelezo zaidi kuhusu familia yake kwasababu Yves alifariki muda mfupi baada ya kufika katika makazi ya watoto yatima. Aliambiwa alifariki kutokana na majeraha ya risasi aliyopata akitoroka mashambulio ya waasi wa Kihutu. Akiwa na miaka minne alisaidiwa na kulelewa na familia moja ya Tutsi kusini mwa nchi, ambayo ilimpatia jina la Grace Umutoni. ""Akiwa shule ya upili maafisa walimsaidia kurudi katika makazi ya mayatima mjini  Kigali kuulizia kama kuna maelezo yoyote kuhusu alikotoka, lakini hakufanikiwa,"" anasema. ""Nimekuwa nikiishi kwa majozsi kwa kuwa mtu asiyekuwa na jamaa zake, lakini niliendelea kuomba Mungu nipate muujiza. ""Japo wazazi wangu wa kunilea walinitunza vizuri, sikuweza kamwe kuwafikiria wazazi wangu halisi. Nilichokifahamu kuhusu jamaa zangu ni jina la Yves na Nyamirambo -maelezo kidogo sana kuanza kufanya uchunguzi."" Anasubiri kwa hamu kujua mengi kuhusu wazazi wake - na hafla itakayozikutanisha familia inayopangwa nchini Rwanda na kwengineko, japo janga la corona limechelewesha mpango huo. Kwa sasa, amekuwa akitambulishwa kwa familia yake kupitia WhatsApp - na sasa amegundua kuwa ana ndugu wa kambo anayeishi Kigali. Baba yake alimzaa alipokuwa kwenye mahusiano kabla ya ndoa."	https://www.bbc.com/swahili/habari-54275719
health	Je kufanya kazi zamu usiku kunaathiri vipi afya yako? Hivi ndivyo moyo wako unavyoathirika	"ikiwa umewahi kufanya kazi kwa kubadilisha mifumo ya zamu, unajua kwamba zamu za usiku zinaweza kukuacha ukiwa na uchovu, lakini je unajua kwamba uchovu huo pia unaweza kuwa mbaya kwa moyo wako? If you have ever worked in a job with changing shift patterns, you know that nightshifts can leave you groggy and lethargic, but did you know that they can also be bad for the heart? Utafiti mpya umeonyesha kwa nini hasa - na yote yanahusiana na 'saa za kibiolojia' za ubongo na moyo. Hizi zinaweza kubadilishwa kwa kubadilisha mifumo ya mabadiliko, na kufanya moyo kuwa katika hatari ya kutofanya kazi vizuri. Na hiyo inaweza kuwa mbaya sana kwa afya yako. Utafiti huo uliofanywa na Maabara ya MRC ya Biolojia huko Cambridge uliangazia saa ya ndani katika kila seli ya moyo ambayo hubadilisha usawa wa kemikali wa seli siku nzima. Mwili wako unahitaji moyo wako kufanya kazi kwa bidii wakati unafanya kazi - hufanya hivi kwa kufanya moyo kupiga haraka. ""Jinsi moyo unavyopiga huamuliwa na mambo mawili: ishara kutoka kwa ubongo na viwango vya sodiamu na potasiamu ndani ya kila seli ya moyo, ambayo huchochea mapigo ya moyo,"" Dk John O'Neill, aliyeongoza utafiti huo, aliiambia BBC. ""Katika watu walio na afya njema seli hizi zinawianishwa na saa za kibailojia,"" alisema. Lakini utafiti mpya uligundua kuwa tunapobadilisha zamu, ubongo hubadilika haraka sana, lakini saa za mwili ambazo tunazo katika kila seli ya moyo hubaki nyuma. ""Una siku chache ambapo ishara kutoka kwa ubongo hazilingani na kile ambacho moyo unatazamia,"" Dk O'Neill aliongeza. ""Na hiyo ndio tunafikiria inawafanya wafanyikazi wanaobadilisha zamu kuwa hatarini zaidi wakati mpito kati ya zamu ya mchana na usiku.'' Hii huongeza hatari ya magonjwa mbalimbali ya moyo, hasa wakati wa mpito kati ya zamu ya mchana na usiku, ingawa ni lazima ieleweke kwamba kazi ya zamu itakuwa moja tu ya sababu nyingi za hatari katika kuendeleza matatizo ya moyo, ikiwa ni pamoja na umri, jinsia, historia ya familia na chakula. ""Kuna idadi ya matukio mabaya ya moyo,"" alisema Dk O'Neill. ""Kinachotisha zaidi kinafahamika kama 'kifo cha ghafla cha moyo' ambapo moyo huchanganyikiwa na kuacha kufanya kazi kwa muda. Nahlai hii isipotibiwa mapema inaweza kusababisha kifo."" Kwa bahati nzuri, hali hii ni nadra sana, lakini kazi ya zamu imeonekana kuongeza hatari sio tu ya shida za moyo, lakini pia shida ya mmeng'enyo wa chakula, shida ya mhemko na huongeza hatari ya saratani kwa ujumla ikilinganishwa na watu wanaofanya kazi zamu za mchana pekee. Hatari hii imetambuliwa na baadahi ya serikali - nchini Denmark, kwa mfano,wale ambao wamefanya kazi zamu za usiku kwa zaidi ya miaka 20 na kupata saratani wana haki ya kulipwa. Ili kuwa na afya njema, saa zetu zote za kibaolojia zinahitaji kusawazishwa. Ili kufanya hivyo kwa ufanisi, ni bora kuwa na utaratibu wa kila siku unaohusisha kulala wakati wa usiku na kula na kufanya kazi wakati wa mchana, lakini kwa mamilioni ya wafanyakazi hii haliwezekani. Hata hivyo, wataalamu wa usingizi wanasema tunaweza kuchukua hatua mbalimbali za kivitendo ili kusaidia kupunguza madhara yanayotokana na kufanya kazi usiku. ""Kama wanadamu, ni rahisi kwetu kuchelewesha saa za mwili wetu, na vile vile saa kuu katika ubongo,"" anasema Dkt Renata Riha, Mshauri wa Tiba ya Usingizi na Kupumua katika Chuo Kikuu cha Edinburgh. Anasema ratiba ya kazi inapaswa kuanza na zamu za mchana, kisha zamu za kutoka usiku, na mwishowe zamu za kukesha. Ni vyema kufanya mizunguko mirefu ya zamu za usiku kwa angalau wiki mbili kwani huipa mwili wetu muda wa kuzoea. ""Inachukua takriban wiki moja kwa saa zote kuhama - saa kuu inayohusika na utoaji wa melatonin (homoni ya usingizi), ikifuatiwa na saa katika viungo vingine vyote vya mwili,"" Dk Riha anasema. Pia anapendekeza kulala kidogo kwa dakika 20 hadi 30 wakati wa zamu ya usiku. Kwa wastani mtu mzima anahitaji saa saba hadi nane za usingizi, lakini usingizi wote sio sawa. Kulala wakati wa mchana sio sawa na usiku kutokana na tofauti za nyakati, na kunaweza kunyima mwili mapumziko yanayohitajika. Dk Riha anasema wafanyakazi wa usiku wanapaswa kujaribu kwenda kulala mara tu wanaporudi nyumbani. ""Jaribu kalala katika mazingira yenye utulivu na chumba baridi kisicho cha mwangaza. Unaweza kutumia barakoa ya macho ikiwa huna mapazia au kitu cha kuzuia mwanga wa jua,""anasema. ""Ikiwa chumba chako kina joto, fikiria kuhusu njia za kukipoeza, kutokana na kutumia mto uliopozwa au feni. Kupunguza halijoto kunaudanganya mwili wako kufikiria kuwa ni wakati wa kulala."" Mazoezi na chakula chenye liche bora pia kinaweza kusaidia ,cha msingi ni muda wa kufanya hivyo. Kula na kufanya mazoezi  kunaathiri moja kwa moja saa na mfumo wa mwili kupitia mabadiliko katika insulini ya homoni na joto la mwili, mtawaliwa. Tunaweza kuhadaa miili yetu kukubali nyakati mpya kwa kujiweka kwenye mwanga na kupata 'kifungua kinywa' cha kisa sawa kabla ya kuanza zamu yetu ya usiku, na kisha kuepuka chakula na mwanga 'wakati wa usiku' mpya. ""Hakuna dawa amabayo tunaweza kurumia (kwa sasat)ambayo inaweza kubadili saa yako ya kibaiolojia, lakini ikiwa unahama kutoka zamu ya mchana kwenda zamu ya usiku, unahitaji tu kubadilisha utaratibu wako wote wa kila siku wakati wa mchana kabla ya zamu yako ya kwanza ya usiku, na ushikamane na utaratibu uliobadilishwa,"" anasema Dk O'Neill. ""Hii itakusaidia kukabiliana haraka zaidi na kuepuka madhara mengi yasiyofaa."""	https://www.bbc.com/swahili/habari-59386745
sports	Wafahamu wanandondi 3 kutoka Afrika wanaovuma Ulaya licha ya kupitia changamoto	Mcameroon Francis Ngannou ambaye alinusurika kama mhamiaji, alipovuka bahari ya Mediterranian kwa mtumbwi na kuishi katika mitaa ya jiji la Paris hadi kuwa namba mbili katika mapambano ya UFC ya uzani wa juu duniani, Kamaru Unman alipambana na tatizo la kufugwa kwa baba yake na kumpoteza mtu wa familia hadi kuwa bingwa wa uzani wa welter, huku Israel Adesanya akipanda hadi kuwa bingwa wa uzani wa kati baada ya kukumbwa na ubaguzi wa rangi na kuzomewa wakati alipokuwa katika miaka ya sekondari.	https://www.bbc.com/swahili/habari-59164401
politics	Uchaguzi Kenya 2022: Ukweli wabainishwa kuhusu kauli za Naibu wa Rais William Ruto katika mdahalo wa urais	"Huku uchaguzi nchini Kenya ukiwa umesalia wiki chache tu, nchi hiyo imekuwa na mdahalo wa kwanza wa televisheni kwa wagombea urais katika uchaguzi huu. Mmoja wa wagombea wawili wakuu, William Ruto, alishiriki peke yake  kwa sababu mwanasiasa mkongwe - na waziri mkuu wa zamani - Raila Odinga, aliamua kutohudhuria. Kwa sasa Bw Ruto ndiye naibu wa rais, na tumetathmini  baadhi ya majibu aliyotoa kwa maswali  aliyoulizwa. Je ni kipi unachohitaji kujua kuhusu Uchaguzi wa Kenya? 'Tuna vijana milioni tano ambao hawafanyi kazi' Madai ya Bw Ruto kwamba vijana milioni tano hawana kazi ni ya juu zaidi kuliko takwimu rasmi zinavyopendekeza. Taarifa za hivi punde kutoka kwa ofisi ya kitaifa ya takwimu ni kwamba kuna Wakenya milioni 2.5 wenye umri wa kufanya kazi (miaka 15 hadi 64) ambao hawana kazi kwa sasa. Haijabainika haswa ni rika gani ambalo Bw Ruto alikuwa akimaanisha, ingawa ufafanuzi rasmi wa vijana nchini Kenya ni umri wa miaka 18-34. Kulingana na sensa ya mwaka wa 2019 nchini Kenya, kulikuwa na watu milioni 1.6 pekee wasio na ajira katika kundi hilo la umri wakati ambapo sensa ilifanywa. Tumepata marejeleo ya zaidi ya watu milioni tano wasio na ajira na ""wenye ajira ya chini"" katika ripoti ya 2015 kuhusu nguvu kazi nchini Kenya. Idadi hii ilikuwa ya rika zote (sio vijana tu), na inajumuisha sio tu wale ambao hawana kazi kabisa, lakini pia wale ambao walisema saa zao  hazitoshi, ujuzi wao haukutumiwa ipasavyo au hawakuwa na tija kadri walivyoweza . Bw Ruto anarejelea hapa vyombo vinavyoidhinisha Wakenya kuwa wanastahili kupewa mikopo. Tulipata nakala ya gazeti kutoka Februari 2021, ambayo ilitaja idadi ya chini kidogo - milioni 14 - lakini kwa akaunti za mkopo zilizodaiwa mwezi uliopita, sio watu wenye malimbikizo. Sam Omukoko kutoka Metropol, mojawapo ya mashirika matatu ya CRB nchini Kenya, alithibitisha kwenye kituo cha runinga cha KTN News kwamba idadi hiyo ya milioni 14 mwaka wa 2021 ilikuwa ya malimbikizo ya akaunti.Hatujapata takwimu za hivi majuzi zaidi. ""Wakenya wana wastani wa takriban akaunti tano,"" alisema, akiongeza walikopa kutoka kwa benki, taasisi ndogo za fedha na vyama vya kuweka akiba. Inayomaanisha kuwa idadi ya watu halisi walio na madeni inaweza kuwa ndogo  sana, ikizingatiwa kuwa kwa ujumla wana zaidi ya akaunti moja. Aidha, idadi ya malimbikizo ya akaunti huenda ikapungua katika kipindi cha miezi sita iliyopita, baada ya Rais Kenyatta kuagiza kusitishwa kwa muda kuorodhesha wale ambao wamekosa kulipa kiasi cha chini ya shilingi milioni tano za Kenya ($42,000; £34,800). '...karibu asilimia 80 ya mikopo yetu yote ni ya ndani' Naibu rais Ruto alisema nchi imekuwa ikikopa pesa zaidi kutokea ndani ""hiyo ina maana kwamba pia tunadhuru biashara zetu mashinani."" ""Upatikanaji wa mikopo unakuwa changamoto kubwa [na] lazima tufikirie jinsi tunapaswa kupunguza kasi ya kukopa ndani ya nchi,"" aliongeza. Lakini kiasi cha deni wanalodaiwa wakopeshaji wa kimataifa, na kiasi kinachodaiwa na wakopeshaji wa ndani (kama vile benki za biashara) kimesalia takribani sawa katika miaka ya hivi karibuni, huku deni la nje kwa ujumla likiwa juu kidogo kama sehemu ya jumla ya deni. Takwimu za Benki Kuu ya Kenya zinaonyesha kuwa mnamo Desemba 2021, wakati jumla ya deni la umma lilikuwa shilingi trilioni 8.2, deni la ndani lilikuwa trilioni 4 na deni la nje trilioni 4.2. Ripoti ya Benki ya Maendeleo ya Afrika mwaka jana ilibainisha kuwa ""idadi ya deni la nje (kama asilimia ya deni lote) ilipanda kutoka 44.5% mwaka 2013 hadi 52.5% mwaka 2020."" Ni kweli kwamba wakati wa muhula wa kwanza wa Bw Kenyatta na Bw Ruto kati ya 2013 na 2017, ukopaji wa ndani ulikuwa mkubwa kwa muda kabla ya deni la nje kuanza kuongezeka. Bw Ruto alisema nchi inahitaji kuangalia upya  ushuru wa mafuta, akiulaumu kwa kuchangia kwa kiasi kikubwa kupanda kwa bei. ""Jambo la kwanza tunalohitaji kufanya ni kuangalia ushuru kwa sababu karibu 50% ya gharama ya mafuta nchini Kenya ni ushuru,"" alisema, akiongeza kuwa kuna ushuru aina  15 tofauti wa mafuta. Lakini data kutoka kwa Mamlaka ya Udhibiti wa Nishati na Petroli (EPRA) inaonyesha ushuru na tozo  unajumuisha takriban 40% ya gharama ya jumla ya mafuta. Katika mapitio ya hivi majuzi zaidi ya bei ya petroli, kati ya  shilingi 159.12 za Kenya kwa lita moja ya petroli, 64.06 kati ya hizo huenda kwa serikali kama kodi. Na kodi na ushuru ni  asilimia tisa - si 15. Zinajumuisha ushuru wa bidhaa, ushuru wa matengenezo ya barabara, ushuru wa usafirishaji wa mfanyabiashara na Kodi ya Ongezeko la Thamani(VAT). Ripoti ya ziada kutoka kwa   Victor Komen,Nairobi Uchaguzi Kenya 2022:Unaweza pia kusoma MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga WAGOMBEAJI:Wafahamu wagombea 4 wanaowania urais nchini Kenya"	https://www.bbc.com/swahili/habari-62321821
entertainment	Shakira ndiye nyota wa hivi karibuni kuuza haki za nyimbo zake	Shakira amekuwa msanii wa hivi karibuni kuuza haki za muziki wake kwa kitita cha mamilioni ya dola. Nyimbo zake zote 145, pamoja na Hips dont Lie, Whenever, Wherever, na She Wolf, zimejumuishwa kwenye mpango huo. Nyimbo hizo zilimfanya msanii wa kike wa Kilatini aliyeuza  rekodi nyigi zaidi ulimwenguni. Mkataba huo ni baina na kampuni ya Hipgnosis, ambao pia hivi karibuni walipata haki za muziki za mwanamziki Blondie na Neil Young.	https://www.bbc.com/swahili/gnb-55660162
health	Virusi vya corona: Rwanda yabadili msimamo wa kuondoa kafyu baada ya mtu mmoja kufariki	Uamuzi wa saa sita usiku wa serikali kufutilia mbali hatua ya kupunguza masharti ya kukabiliana na virusi vya corona dakika chache kabla ya kuanza kutekelezwa, yanajiri baada ya Rwanda kurekodi kifo chake cha kwanza cha virusi vya corona mbali na kuongezeka kwa visa vipya. Usafiri kutoka mikoa mengine hadi katika mji mkuu wa Kigali  pamoja na uchukuzi wa teksi ulitarajiwa kurudi  kuanzia tarehe mosi Juni baada ya kusitishwa kwa zaidi ya miezi miwili. Afisi ya waziri mkuu ilitangaza kwamba hilo limefutiliwa mbali , hatua iliowashangaza zaidi ya wahudumu 50,000 wa teksi hizo  nchini Rwanda  ambao familia zao ziliathiriwa vibaya na masharti hayo. Katika tangazo lililowekwa katika mtandao wa  twitter , wengi waliikosoa serikali kwa mabadiliko hayo ambayo yameweka maisha ya wahudumu wa pikipiki katika hali mbaya, huku wengine wakiwa tayari kuanza uchukuzi wao wa mkoa mmoja hadi mwengine. Waziri wa Afya aliambia chombo cha habari cha Rwanda kwamba mabadiliko hayo ya uamuzi yalitokana na wagonjwa wapya kupatikana katika wilaya ya Rusizi magharibi mwa Rwanda. Katika tangazo lililochapishwa katika Twitter , serikali ilisema  masharti zaidi yatatangazwa siku ya Jumanne tarehe 2 Juni. Siku ya Jumapili  Rwanda ilirekodi wagonjwa wapya 11 wa Covid-19 , ikiwemo wagonjwa wapya magharibi mwa taifa hilo, siku hiohio ambapo mgonjwa mmoja wa corona alizikwa kulingana na tamaduni za Kiislamu kandokando mwa mji wa Kigali. Mwathiriwa  aliejulikana kama Gisaka Hassan, 65  alikuwa dereva wa malori  ambaye aliambukizwa ugonjwa huo Benako Tanzania  na kurudi Rwanda  mnamo tarehe 28 Mei  akiwa katika hali mahututi vilisema vyombo vya habari. Vyama viwili vya upinzani nchini Rwanda, PS - Imberakuri na Dalfa-umurinzi , vimetoa taarifa vikiitaka serikali kuondoa masharti yote ya kukabiliana na virusi  vya corona kwa kuwa yanawanyima raia wa Rwanda haki zao za kusafiri, kuabudu, kufanya kazi ili kuishi, kufanya harusi na  kuburudika. Kufikia Jumatatu, Rwanda  ilikuwa imerekodi wagonjwa 370, huku 256 wakiwa wamepona na mtu mmoja kufariki.	https://www.bbc.com/swahili/habari-52877455
religion	Nathaniel Becquart: Papa Francis amemteua mwanamke wa kwanza katika Sinodi ya Maaskofu	Kiongozi wa kanisa katoliki dunia Papa Francis amemchagua mwanamke wa kwanza kuwa katibu katika baraza la mkutano wa maaskofu. Nathaniel Becquart , ambaye anatoka Ufaransa atakuwa na haki za kupiga kura katika baraza hilo ambalo hutoa ushauri kwa papa na kushiriki katika mijadala inayohusisha masuala tata katika kanisa hilo. Bi Becquart amefanya kazi katika baraza la mikutano hiyo kama mshauri tangu 2019. Katibu mkuu wa bodi hiyo , kadinali Mario Grech , alisema kwamba uteuzi huo umeonesha kwamba 'mlango umefunguliwa'. Amesema kwamba uamuzi huo unaonesha lengo la Papa la kutaka wanawake wengi zaidi kushiriki mchakato wa utambuzi na maamuzi katika kanisa hilo. Mwandishi wa BBC John McManus  anasema kwamba hatua hiyo sio sababu ya kuwafanya wanawake kuwa makuhani, ijapokuwa wanaopinga wanasema kwamba ni hatua inayoelekea upande huo. Luis Marin de San Martin , ambaye ni kuhani kutoka Uhispania pia aliteuliwa kuwa katibu katika baraza hilo linalompatia ushauri Papa. Katika miaka ya hivi karibuni Sinodi ya Maaskofu imejadili mada za mafundisho ikiwemo jinsi ya kuwachukulia Wakatoliki waliotalakiana mbali na wale walioolewa. Habari hii inakuja chini ya mwezi mmoja baada ya Papa Francis kubadilisha sheria katika Kanisa kuwaruhusu wanawake kuhudumu katika madhabahu  ingawa amri hiyo ilisisitiza kwamba ukuhani utabaki wazi kwa wanaume pekee. Mwaka jana, wakati huo huo, Papa huyo aliwateua wanawake sita kwa baraza linalosimamia fedha za Vatican.	https://www.bbc.com/swahili/habari-55970036
sports	Tetesi za soka Ulaya Jumapili 01.08.2021: Harry Kane, Martinez, Grealish, Saul, Romero, Cantwell, Locatelli	Nahodha wa England Harry Kane ataiambia Tottehnam kwamba anataka kujiunga na Manchester City wakati mchezaji huyo mwenye umri wa miaka 28  atakapofanya mazungumzo na klabu hiyo wiki ijayo. (Telegraph - subscription required) Aston Villa iko tayari kukubali dau la Manchester City la £100m kumnunua kiungo wa kati wa  England Jack Grealish, 25. (Sky Sports) Kikosi hicho cha mkufunzi Dean Smith pia kitawasilisha ombi la kumnunua kiungo wa kati wa Norwich na England Todd Cantwell, 23, iwapo Grealish ataondoka Villa Park. (Express) Villa pia inatarajiwa kuwasilisha ombi la pili la kumsaini kiungo wa kati wa Southampton James Ward Prowse baada ya dau la £25m kumnunua mchezaji huyo kukataliwa (Mail) Arsenal inafikiria kumtumia beki wa Uhispania mwenye umri wa miaka 26 Hector Bellerin kumnunua mshambuliaji wa Inter Milan Lautaro Martinez , 23 huku klabu ya Tottenham pia ikiwa mbioni kutaka kumsajili mshambuliaji huyo wa Argentina iwapo watafanikiwa kumuuza Harry Kane 28. (Athletic - subscription required) Manchester United ina matumaini ya kutaka kumsaini mshambuliaji wa Borussia Dortmund Erling Haaland, 21, msimu ujao na wanaamini kwamba uhusiano wake na kocha Ole Gunnar Solskjaer huenda ukachangia kwa kuwa mchezaji huyo ni raia wa Norway sawa na kocha huyo. (Star) Chelsea inakabiliwa na ushindani mkali kutoka kwa Atalanta, Bayer Leverkusen na Borussia Dortmund kumsajili kiungo wa kati wa Ufaransa na klabu ya St. Etienne  Lucas Gourna-Douath, ambaye atakuwa na umri wa miaka 18 kufikia wiki ijayo. (RMC Sport - in French) Wawakilishi wa kiungo wa kati wa Atletico Madrid na Uhispania Saul Niguez wataelekea England siku ya Jumatatu ili kujadiliana kuhusu kuhamia katika ligi ya Premia , huku klabu za Manchester United na Liverpool zikimtafuta mchezaji huyo mwenye umri wa miaka 26.. (Mirror) Manchester United inajianda kumpatia Luke Shaw kandarasi mpya baada ya mchezaji huyo mwenye umri wa miaka 26 kuonesha mchezo mzuri akiichezea England katika michuano ya Euro 2020. (Mail) Juhudi za klabu ya Tottenham kutaka kumsajili beki wa Argentina mwenye umri wa miaka 23 Cristian Romero kutoka Atalanta zimegonga mwamba baada ya awamu ya mwisho ya mazungumzo kati ya klabu hizo mbili kukamilika bila makubaliano. (Gianluca Di Marzio - in Italian) Beki wa Manchester City John Stones, 27, anakaribia kupatiwa kandarasi mpya , lakini mazungumzo ya kumuongezea kandarasi mpya winga wa England Raheem Sterling yamegonga mwamba. (Mirror) Fenerbahce inafikiria kumsaini beki wa Portugal na Arsenal Cedric Soares, 29. (Fotomac - in Turkish) Crystal Palace inafikiria kumsaini winga wa Arsenal Reiss Nelson, 21, kwa mkopo. (Sun) Juventus inatatizika kuafikia dau la pauni milioni 34 la Sassuolo kumnunua mchezaji wa Itali mwenye umri wa miaka 23 Manuel Locatelli, huku Liverpool na Arsenal zikiwa tayari kumsajili kiungo huyo.. (Sky Sport Italia via Mail) Everton na Arsenal zinamchunguza mshambuliaji wa klabu ya Schalke Matthew Hoppe 23, ambaye anaichezea Marekani katika kombe la Gold Cup. (Journalist Grant Wahl via Sun) Fulham ipo katika mazungumzo na klabu ya Flamengo kuhusu makubaliano ya dau la £6.8m ili kumnunua mshambuliaji wa Brazil mwenye umri wa miaka 20 Rodrigo Muniz. (Mail)	https://www.bbc.com/swahili/habari-58045454
religion	Afghanstan: Taliban yafunga vyuo vikuu  kwa wanawake	"Taliban imetangaza kufungwa kwa masomo ya  vyuo vikuu kwa wanawake nchini Afghanstan kulingana na barua ya wizara ya elimu ya juu. Waziri anasema hatua hiyo inachukuliwa hadi taarifa nyingine itakapotolewa baadaye. Taarifa hiyo ya wizara ya elimu ya juu pia inawazuia wanawake kupata elimu rasmi, kwa sababu tayari walikuwa wamezuiwa kuhudhuria masomo ya sekondari Mwanafunzi mmoja mjini Kabul ameiambia BBC kwamba amekuwa akilia tangu aliposikia taarifa hiyo. Miezi mitatu iliyopita maelfu ya wasichana na wanawake walifanya mtihani wa kujiunga na Chuo Kikuu kote nchini   Afghanistan. Lakini masharti yaliwekwa kote  kuhusu masomo ambayo wangeyapata, huku wakiwekewa masharti magumu kabisa ya kujiunga na vitivo vya sayansi ya mifugo, uhandisi, uchumi na kilimo pamoja na uandishi wa habari. Baada ya Taliban kuchukua mamlaka mwaka jana, vyuo vikuu vilianzisha ubaguzi wa kijinsia katika vyumba vya madarasa  na milango ya kuingia vyuoni. Wanafunzi wanawake walikuwa wakifundishwa tu na maprofesa wanawake pekee au wakufunzi wa kiume wa umri wa juu. Akijibu kuhusu marufuku ya sasa, mwanafunzi  mmoja wa kike aliiambia BBC kwamba alifikiri Taliban walikuwa wanahofia wanawake na mamlaka yao. ""Wamekata daraja pekee ambalo lingeniunganisha na hali yangu ya baadaye ‘’, alisema. ""Ninaweza kusema vipi? Ninaamini kwamba ningeweza kusoma na kubadili hali yangu ijayo au kuleta mwangaza kwa maisha yangu lakini wameuharibu."" Sekta ya elimu ya Afghanistan iliathiriwa pakubwa baada ya Taliban kuchukua utawala na kumekuwa na wasomi wachache waliopata mafunzo baada ya kuondoka kwa vikosi vilivyoongozwa na Marekani mwaka jana. Mwanamke mwingine alizungumzia kuhusu  ""kupitia magumu mengi sana"" alipojaribu kuendelea na elimu yake baada ya Taliban kuchukua mamlaka ya nchi. Aliiambia BBC: ""Tulipigana na makaka zetu, na mababa zetu, na jamii na hata na serikali. ""Tulipitia hali ngumu ili tuweze tu kuendelea na elimu yetu. Wakati ule walau nilikuwa mwenye furaha kwamba ningeweza kuhitimu Chuo kikuu na kuafikia ndoto zangu. Lakini, sasa ninawezaje kujishawishi mwenyewe?"" Uchumi wa Afghanistan  umekuwa ukitegemea kwa kiasi kikubwa misaada ya kigeni, lakini mashirika ya misaada  kwa sehemu na baadhi kwa uangalifu mkubwa – yameondoa usaidizi wake  katika sekta ya elimu baada ya Taliban kukataa kuwaruhusu wasichana kusoma elimu  ya sekondari. Waalimu wengi waliobaki hawalipwi kwa miezi kadhaa.  Hatua za hivi punde huenda zinaibua hofu zaidi katika jamii ya kimataifa. Marekani na mataifa mengine ya Magharibi  walikuwa wameboresha elimu kwa wanawake  nchini  Afghanistan jambo ambalo Taliban ilipewa kama  sharti la kutambuliwa rasmi kwa serikali yao. Naibu balozi wa Marekani katika Umoja wa Mataifa Robert Wood amelaani hatua za hivi karibuni  za Taliban. ""Taliban hawawezi kutarajia  kuwa wajumbe halali wa jamii ya kimataifa hadi watakapoheshimi haki za Waafghanistani wote ,"" alisema. "" Hasa haki za binadamu na haki za kimsingi za uhuru wa wanawake na wasichana."" Katika mwezi wa Novemba,  mamlaka zilipiga marufuku wanawake kufika katika bustani za mji mkuu Kabul, zikidai kuwa sheria za Kiislamu hazikuwa zinafuatwa pale. Uchambuzi na Yogita Limaye, Mwandishi wa BBC wa Kusini mwa Asia Kumekuwa na uvumi kwa mwezi mzima sasa kwamba serikali ya Taliban itapiga marufuku elimu ya chuo kikuu kwa wanawake. Mwanafunzi mmoja wa kike alibashiri hili wiki kadhaa zilizopita . ""Siku moja tutaamka na watasema wasichana wamepigwa marufuku kusoma katika vyuo vikuu ,"" alikuwa amesema. Na kwahiyo  huku Waafghanistan wengu huenda walitarajia kwamba hivi karibuni zaidi au baadaye uamuzi huu utachukuliwa, bado umekuja kama wa kushitua. Mwezi uliopita wanawake walizuiwa kwenda kwenye bustani za miji, katika maeneo ya mazoezi ya mwili (gym) na vidimbwi vya kuogelea . Mwezi Machi mwaka huu, selikali ya Taliban haikutekeleza ahadi yake ya kufungua shule za sekondari kwa ajili ya wasichana. Kutokana na mazungumzo na viongozi wa Taliban  kwa kipindi cha mwaka uliopita , ni ushahidi kwamba kuna kutoelewqana ndani ya Taliban kuhusu suala la elimu ya wasichana. Bila kurekodiwa, baadhi ya wajumbe wa Taliban wamekuwa wakirudia mara kwa mara klusema kuwa wanamatumaini na wanafanya juhudi za kujaribu  na kuhakikisha wasichana wanapata elimu. Wasichana waliruhusiwa kufanya mtihani wa kuhitimu masomo ya sekondari wiki mbili zilizopita, katika majimbo 31 kati ya 34 ya Afghanistan, ingawa hawajahruhusiwa  kuwa shuleni kwa zaidi yam waka mmoja. Hilo lilitoa tumaini dogo, ambalo kwa sasa limetoweka."	https://www.bbc.com/swahili/articles/cql5l93j8jyo
technology	Serikali ya 'mahustlers', kujaza mamilionea katika nyadhfa za baraza la mawaziri Kenya	N﻿a Abdalla Seif Dzungu B﻿BC Swahili Viongozi walioteuliwa na rais William Ruto kujaza nafasi za baraza lake la mawiziri kwasasa wanapitia ukaguzi bungeni  kabla ya kuthibitishwa au kukataliwa kuchukua nyadhfa hizo. Kamati ya bunge kuhusu uteuzi wa nyadhfa muhimu serikali imekuwa ikifanya vikao vyake hadharani ambavyo vimekuwa vikipeperushwa hewani na runinga zote za Kenya . Wateule hao wameulizwa maswali mengi kuhusu rekodi yao kwa umma, maadili na uelewa wa masuala yanayokabili nyadhfa wanazotarajiwa kuzijaza. Katika swali la maadili ,kila aliyeteuliwa alihitajika kutangaza thamani ya mali anayomilkii hadharani. Na kwasababu wakati wa kampeni Muungano wa Kenya Kwanza ulioongozwa na rais William Ruto ulifanya kampeni yake kwa maudhui ya kumvutia Hassler – watu wa kipato cha chini, Wakenya wengi walitaraji kwamba walioteuliwa kurithi nyadhfa hizo  miongoni mwao kungekuwa na akina mama mboga na waendesha bodaboda {watu wa kipato cha chini katika jamii}. Hatahivyo cha kushangaza ni kwamba walioteuliwa ni mamilionea na mabilionea. Hii hapa orodha ya wateule hao na jinsi Wakenya walivyopokea matangazo ya thamani ya mali wanazomiliki. Waziri Mkuu mteule amehudumu katika utumishi wa umma kwa miaka 33. Aliteuliwa katika Baraza la Mawaziri mnamo 1989 baada ya kumrithi babake kama Mbunge wa Sabatia. Mudavadi aliambia Bunge kuwa ana thamani ya Ksh4 bilioni. Utajiri wake ulikuwa wa mali isiyohamishika - akitaja mali yake ya Riverside Drive ambayo hapo awali ilikuwa mwenyeji wa Kituo cha Musalia Mudavadi. Pia alithibitisha kuwa na hisa katika makampuni mbalimbali - ikiwa ni pamoja na kampuni ya kukodisha ndege ya ndani ambayo haikuwekwa wazi Kiongozi huyo wa zamani wa Chama cha ANC pia anajulikana kuwa na nyumba Karen na nyumbani kwake Mululu, Kaunti ya Vihiga. Hatahivyo ni thamani ya mali yake iliovutia hisia za Wakenya mitandaoni Waziri wa Ulinzi mteule aliliambia Bunge kwamba alikadiria thamani yake kuwa takriban Ksh851 milioni. Utajiri wake ulikuwa wa mali isiyohamishika ambapo anapata Ksh10 milioni katika mapato ya kukodisha - na mifugo. Duale aliambia bunge kuwa miongoni mwa mali zake ni mbuzi, ng'ombe na ngamia 231. Duale amekuwa katika afisi ya utumishi wa umma tangu 2007 alipochaguliwa kuwa mbunge wa eneo  la Dujis. Pia alihudumu katika serikali kuu ya muungano kama Waziri Msaidizi katika Wizara ya Maendeleo ya Mifugo. Mnamo 2013, Dujis iligawanywa katika maeneo bunge mawili huku Duale akichaguliwa kuwa Mbunge wa Garissa Township. Alishikilia nafasi hiyo hadi uteuzi wake wa Baraza la Mawaziri. Pia aliwahi kuwa Kiongozi wa Wengi katika Bunge la Kitaifa - kati ya 2013 na 2020. Je Wakenya walisemaje baada ya kutangaza tahmani ya mali yake ilioshirikisha mbuzi na ngamia Aliyekuwa Spika wa Bunge la Kitaifa Justin Muturi ambaye ameteuliwa na rais William Ruto kuchukua wadhfa wa mwansheria mkuu hakusazwa na Wakenya katika mitandao ya kijamii alipoambia  kamati ya uhakiki kuwa ana thamani ya Sh700 milioni. Alionesha ukuaji wa utajiri wake zaidi ya maradufu kutoka kwa tamko la awali alilotoa mwaka jana. Ufichuzi wa Bw Muturi, hata hivyo, unaonyesha kiasi kikubwa cha thamani yake kutokana na kile alichofichua mwaka jana alipotangaza hadharani nia yake ya kuwania kiti cha urais. Mnamo Novemba 2021 wakati wa mazungumzo na umma, Bw Muturi alisema alikuwa na thamani ya Sh300 milioni. Aliendelea kusema mali yake nyingi ilipatikana kupitia mikopo ya benki na malipo ya watumishi wa umma kwa miaka 36. Ni tangazo hilo lililowavutia Wakenya waliokuwa na haya ya : Mteule huyu wa wadhfa wa wizara ya masuala ya kigeni alijipata mashakani pale alipotakiwa kutangaza umiliki wa hoteli yake katika eneo la mashariki baada ya kusema kwamba alikuwa na thamani ya ksh.420m. Mutua alibainisha kuwa utajiri wake ulikuwa hasa katika umiliki wake wa hoteli ikiwemo ile ya A&L iliyoko Machakos. Pia alithibitisha kumiliki baadhi ya vyumba na biashara nyingine ndogo ndogo ambazo hakuzitolea maelezo. Kamati ya uhakiki ilisema bwana Mutua alikuwa na thamani ya ksh. 200milioni kabla ya kuwa gavana mwaka 2013. Kabla ya kuwa Gavana wa Machakos, Mutua alikuwa msemaji wa serikali kuanzia 2004 hadi 2012 alipojiondoa na kujiunga na siasa. Lakini naye pia hakuepuka hisia za wanamitandao wa kijamii : Mteule wa Waziri wa Mambo ya Ndani Kithure Kindiki Jumanne, Oktoba 18, alifichua kwamba ana thamani ya Ksh544 milioni. Akiwa mbele ya Kamati ya Bunge ya Uteuzi kwa ajili ya kuhakiki Bungeni, Kindiki alibainisha utajiri unaotokana na vyanzo mbalimbali vya mapato. Alitaja vyanzo vyake vya mapato, kuwa uwekezaji wake katika hisa na mali isiyohamishika. W﻿ateule wote hatahivyo walitaja vyanzo halali vya mapato yao	https://www.bbc.com/swahili/articles/cw40ng733z1o
politics	Uchunguzi kuhusu barua pepe zilizoandikwa na Balozi wa Uingereza nchini Marekani umeanza	Mamlaka zimeanza kufanya uchunguzi kuhusu barua pepe zilizovuja zilizotoka kwa Balozi wa Uingereza mjini Washington ambayo imedai kuwa utawala wa Trump si ''stadi'' Mwenyekiti kamati ya mambo ya nje Tom Tugendhat amesema kuwa tukio la kuvuja kwa barua pepe hizo si jambo dogo, na yeyote aliyehusika lazima ashtakiwe. ''Wanadiplomasia lazima waweze kuwasiliana katika hali ya usiri'' aliiambia BBC. Ofisi ya mambo ya nje imesema kuvuja kwa barua pepe siku ya Jumapili ni jambo ''ufitini'' lakini hakukana kuhusu ukweli wa barua pepe hizo. Ikulu ya Marekani haijasema lolote kuhusu kilicho kwenye barua hizo, lakini barua hizo huenda zikaleta mushkeli kwenye mahusiano kati ya Marekani na Uingereza. Trump akutana na Kim kwenye mkutano wa kihistoria Trump adaiwa kumbaka mwandishi Katika ujumbe wa barua pepe, Balozi wa Uingereza Kim Darroch amesema Ikulu ya Marekani ''haiwezi kufanya kazi ipasavyo'' na ''imegawanyika'' chini ya utawala wa Trump. ''Hatuamini kama utawala huu utakuwa sawasawa'': ''haifanyi kazi ipasavyo; ina mgawanyiko; haina ustadi katika kushughulikia masuala kidiplomasia'', alisema. Amehoji kama kuna siku Ikulu ya Marekani ''itakuwa na uwezo''. Bwana Tugendhat ameiambia BBC kuwa kitendo cha kuvuja kwa barua pepe hizo kichunguzwe- lakini alimtetea Bwana Kim. Kazi ya balozi wa Uingereza ni kutetea maslahi na matakwa ya watu wa Uingereza'' na si masuala ya Marekani'', alisema. Ingawa Bwana Kim alisema Trump ''alishangazwa'' na ziara yake nchini Uingereza mwezi Juni, balozi alisema utawala wake utaendelea kuwa wa kujipendele wao: ''Hii ni ardhi ya Marekani kwanza''. Tofauti kati ya Marekani na Uingereza kuhusu mabadiliko ya tabia nchi, uhuru wa vyombo vya habari, na hukumu ya kifo, ni vitu vitakavyojitokeza wakati nchi hizo zikitafuta kuimarisha mahusiano ya biashara baada ya Brexit, barua pepe hizo zimeeleza. Kiongozi anayeunga mkono mpango wa Brexit, Nigel Farage, amemkosoa bwana Kim kutokana na alichokiandika, akisema kuwa balozi huyo ''hafai kabisa kwa kazi hiyo'' akisema ''Ni vyema iwapo ataondoka mapema''. Hatahivyo, Waziri wa sheria David Gauke anasema ni muhimu kwa wanadiplomasia kueleza ''ukweli na kutoa ushauri wa wazi na kweli kwa nchi yao''. Alisema: ''Si jambo jema kuwa barua pepe zimevuja, lakini tutegemee mabalozi wetu kutuambia ukweli kwa namna wanavyouona.''	https://www.bbc.com/swahili/habari-48901917
technology	Virusi vya Corona: Nimekamatwa kwa kudanganya kwamba nina corona kwenye Facebook	"Michael Lane Brandin aliambiwa kwamba ujumbe wake aliotuma kwenye mtandao wa Facebook utasababisha hisia tofauti. Kile ambacho hakufahamu ni kwamba atakamatwa, atapoteza kazi na kushtakiwa kwa makosa ambayo huenda yakamfanya akajipata kizimbani. Ilikuwa ni majira ya mchana mwezi Machi na mjadala kuhusu namna ya kukabiliana na Covid-19 ulipokuwa unaendelea kila mahali. Hivyo yeye, akaamua kushiriki mjadala huo kwa kuandika. Michael alituma ujumbe unaosema kwamba yeye amepatikana na virusi vya corona na madaktari walikuwa wamemuambia kuwa virusi hivyo vinaweza kusambazwa kwa njia ya hewa. Kupitia mtandao wa Facebook, alichokutana nacho hakuamini, kuhurumiwa na mshtuko. Rafiki zangu walimtumia ujumbe kumuuliza kama yuko sawa, na akasema yuko sawa, katika ujumbe wake alikuwa anatania tu,' anasema. Kipi kilikuwa kinaendelea kando na mtandao hangewahi kukifikiria. Uvumi tayari ulikuwa umeanza kusambaa kama moto wa msituni katika kaunti yote ya Tyler. Kulingana na polisi katika mji wa Texas, tayari watu walikuwa wameanza kuwa na wasiwasi. Huo ni wakati ambapo hakuna nchi yoyote ambayo ilikuwa imetoa amri ya kutotoka nje kwa raia wake na pia walikuwa wanapiga simu hospitali uuliza ikiwa taarifa hizo zilikuwa za kweli na kile ambacho wanaweza kufanya  kujilinda. Polisi ikawasiliana na Michael na kumwambia kwamba arejee kwenye ujumbe wake wa Facebook na kuandika tena kwamba alichokisema hakikikuwa cha kweli na akafanya hivyo. Hatahivyo, uvumi huo ulikuwa unaendelea kusambaa na ujumbe mwingine katika ukurasa wa Facebook ukawa unatoka kwenye akaunti ya Tyler ofisi ya Sheriff: 'Katika lalamiko rasmi kutoka idara ya makosa ya jinai, hakimu Jacques Blanchett alitoa kibali cha kukamatwa kwa Brandin kwa makosa ya kuzua taharuki kwa taarifa za uwongo. Brandin akajipeleka kwa mamlaka. 'Nilijipeleka mwenyewe na baada ya mchakato wa kujiandikisha kukamilika, wakasema kwamba usiko huo nitalala jela kwasababu ni lazima nimsubiri hakimu siku itakayofuata. Nilikuwa na wasiwasi kupita maelezo,' Brandin anasema. Kwasasa amerejea nyumbani akisubiri siku ya kesi yake kusikizwa ambayo hadi kufikia sasa haijulikani kwasababu ya kusambaa kwa virusi vya coona lakini licha ya kwamba hali ilivyo kwa Brandin bado ni tete, anasema kwamba bado anahisia mchanganyiko kuhusu ikiwa anajutia kile alichofanya au la. 'Nina shahada ya uanahabari na nimesomea nyanja hiyo kuonesha vile ilivyo rahisi kwa yeote yule kutuma ujumbe mtandaoni na kusababisha wasiwasi. Pia nilitaka kudhihirisha kwamba ni muhimu kwa watu kuelimika na kufanya utafiti wao kabla ya kukubali kwamba kila wanachokisoma mtandaoni ni cha kweli. Lakini kwa ujumbe nilioandika Facebook, nimepoteza kazi, mafao yangu ya afya, na pia sikuweza kuanza shahada yangu ya uzamili kwa wakati niliokuwa nimepanga kwa ukosefu wa pesa na hilo limeniongezea mzigo wa kifedha kwa familia yangu kwasababu wote wananisaidia kulipa gharama zangu. 'Licha ya kwamba najutia, nililazimika kuandika barua ya kuacha kazi na kulala jela kwa usku mmoja na pia ama naweza kuambiwa nilipe faini au hata kuhukumiwa kifungo jela. Hayo sio mambo mazuri.' Katika ofisi ya umma, wamesema wamelazimika kuchukua hatua hiyo kwasababu ya wasiwasi uliokuwa unaendelea kuhusu virusi vya corona Marekani Marekani sio eneo pekee ambapo ambapo sheria mpya inamaanisha kusambaza taarifa kwa mitandao ya kijamii kuhusu virusi hivyo kunaweza kukufanya ukakamatwa. Waliokamatwa kwa kusambaza taarifa za uongo ni taarifa zinazoripotiwa India, Morocco, Thailand, Kenya, Cambodia, Somalia, Ethiopia, Singapore, Botswana, Russia na Afrika Kusini. Katika baadhi ya matukio, uvumi unaweza kusambaa ukiwa na nia njema lakini waangalizi wa haki za Binadamu wametuambia wamesema kwamba wana wasiwasi kuwa janga hili limefanya mafia kuwa na nguvu mno kiasi cha kukandamiza wale wanaowakosoa. Nchini Kenya, Robert Alai pia nawe ameachiliwa kwa dhamana na anakabiliwa na mashtaka ambayo huenda yakamfanya kuhukumiwa kifungo cha miaka 10 jela kwasababu ya virusi vya corona kupitia mtandao wa Twitter. Tayari aliwahi kuwa kizuizini kwa siku 3 kwa ujumbe uliodai kuwa amesikia kwamba kuna mlipuko wa ugonjwa huo katika bandari ya Mombasa. Kulingana na mamlaka, hatua hiyo ilichukuliwa kwa kuzingatia kifungu cha sheria cha matumizi mabaya ya kompyuta na uhalifu wa kimtandao 2018. Bwana Alai alikamatwa siku kama ya Ijumaa nakusalia kizuizini wikendi hadi pale hakimu alipoonekana. Bwana Alai anadai kwamba hatua ya kutokaribiana haikutimizwa wakati akiwa amekamatwa hadi alipozungumzia suala hilo. 'Nililala kwenye sakafu pamoja na wengine wengi tu. Sikupewa barakoa ya kujinga ama kitu kingine kile cha kujikinga. Tulipima chumba ambacho tulikuwa tumezuiliwa kwa kutumia programu ya kupima kwenye simu aina ya iPhone na kubaini kwamba ukubwa wake ulikuwa wa mita 4 kwa mita 3 na kulikuwa na watu wengi ambao  sikuweza kuwakalisha chini. Huwezi kunikamata kwasababu y kuhatarisha maisha a uniweke namna ile wakati wa janga kama hili. Tulilalamika na hatimae tukagawanywa.' Bwana Alai anafahamika kwa kuwa mwanablogu mwenye kupinga serikali akiwa na wafuasi karibia milioni 1 kwenye mtandao wa Twitter. Polisi bado hawajajibu ombi la kutaka kuzungumza na BBC lakini walituma ujumbe kwenye mtandao wa Twitter siku 5 kabla ya kukamatwa kwake kuhusiana na kesi inayofanana na hiyo. Mkuu wa kitengo cha uchunguzi wa kesi za uhalifu Kenya, alisema kuwa kuna mwanamme mmoja ambaye amekamatwa eneo la Mwingi kwa kuchapisha taarifa zenye kupotosha kuhusu virusi vya corona… atashtakiwa kwa kuchapisha taarifa za uwongo  ambazo zinasambaa na kusababisha wasiwasi tofauti na kifungi cha 23 cha sheria ya utumizi mbata wa Kompyuta. Mamlaka nchini Kenya imerejelelea ujumbe wake kwa jamii wa kutosambaza taarifa za uwongo na uvumi. Siku kabla ya Bwana Alai kukamatwa, Waziri wa Afya Mutahi Kagwe alisema: ""Uvumi huu ni lazima ukome…  lakini kwasababu najua kusema kwa mdomo tu hakutoshi, tutakamata kadhaa ili kudhihirisha kile tunachosema."" Bwana Alai anaamini kwamba taarifa alizopewa zilikuwa za kweli na kwamba hakuna sheria aliyovunja, ingawa BBC imeshindishwa kuthibitisha madaia yake. Bwana Alai amekamatwa kwa kutoa matamshi ya kutatanisha mara nyingi tu kabla ya tukio la hivi karibuni, lakini amefikiria kwamba polisi wanatumia janga hilo kuandama wakosoaji wake. 'Wamekamata wanablgu wengine kwa makossa kama hayo na kwangu mimi naona kuwa ujumbe wowote wa Twitter kuhusu virusi vya corona au katika mtandao mwingine wowote ule wa kijamii, kwasasa kunachukuliwa kama kosa la uhalifu. Sisemi kwamba wasikamate watu lakini naona ni muhimu polisi kufanya kazi yao ila wanastahili kuandama wale wakosaji. Watu wana haki ya kufahamishwa na mimi ni haki ya kujieleza,' alisema. Iwapo atapatikana na hatia, Bwana Alai anakabiliwa na faini ya milioni 5 za Kenya au kifungo cha miaka 10 jela. Anasema kwamba mke wake na watoto wana wasiwasi kuhusu hatma yao lakini anasema kuwa amedhamiria kuendelea kuzungumzia virusi vya corona mtandaoni. Hali kama hiyo inaendelea nchini India ambapo Sikandar Cuttrack anasubiri hukumu yake kwa kuhoj mamlaka ya eneo kwenye Twitter. Nimejaribu tu kufahamisha polisi na utawala kuhusu mgojwa aliyekuwa anashukiwa kuwa na covid-19,' anasema. 'Nimetuma ujumbe mara kadhaa na polisi wakanikamata wakisema kwamba nimesababisha hali ya wasiwasi miongoni mwa umma. Sikuhisi kwamba nimefanya makosa yoyote. Naamini kwamba polisi wamechukua hatua stahili. Hali ya corona imefanya polisi kuwa na nguvu zaidi. Wanafanya kile wanachotaka.' Bwana Cuttrack huenda akafungwa jela kwa miaka 3. Mwanaharakati wa kisiasa na anaaminikuwa kukamatwa kwake huenda kunahusishwa na msimamo wake unaopinga serikali. Ni madai ambayo polisi wamekanusha vikali. Kamishna wa polisi eneo la Odisha, anasema anajitahidi kukomesha usambaaji wa uvumi chanzo cha taarifa za uwongo kwenye mitandao ya kijamii."	https://www.bbc.com/swahili/habari-52385076
sports	Tetesi za soka Ulaya Jumapili 27.03.2022: Rashford, Moses, Tielemans, Winks, Dybala, Haaland, Pogba	Arsenal wanatayarisha ofa kwa mshambuliaji wa Manchester United Muingereza Marcus Rashford, 24. (Mirror) Ligi ya Premia imezuia jaribio la Burnley kutaka kumsajili winga wa Nigeria Victor Moses, 31, kutoka klabu ya Urusi ya Spartak Moscow. (Sky Sports) Kiungo wa kati wa Leicester City na Ubelgiji Youri Tielemans, 24, anasema anataka kucheza soka ya Ligi ya Mabingwa. (Mirror) Manchester United na Arsenal zote zimehusishwa kutaka kumnunua Tielemans, ambaye anaweza kuruhusiwa kuondoka Leicester kwa kitita cha pauni milioni35 mwisho wa msimu huu.(Metro) Southampton na Crystal Palace wana nia ya kumsajili kiungo wa kati wa Uingereza Harry Winks, 26, kutoka Tottenham.(Star) Mshambuliaji wa Argentina Paulo Dybala anaweza kuhama kutoka Juventus kwenda kwa wapinzani wa Serie A Inter Milan, huku Inter wakimpanga mchezaji huyo mwenye umri wa miaka 28 kama mbadala wa Muargentina mwenzake Lautaro Martinez, 24.(Mail) Mshambuliaji wa Borussia Dortmund ya Norway Erling Braut Haaland atahamia Manchester City au Real Madrid msimu huu, lakini mchezaji huyo mwenye umri wa miaka 21 amekataa ofa ya kwanza kubwa ya City.(AS-in Spanish) Napoli wangetaka euro milioni100 (pauni milioni 83) kwa mshambuliaji wa Nigeria Victor Osimhen, 23, ambaye amepokea nia kutoka kwa klabu kadhaa zikiwemo Arsenal, Liverpool, Manchester United, Newcastle na Tottenham.(Fichajes-in Spanish) Paris St-Germain wanafuatilia maendeleo ya winga wa Leeds United wa Brazil Raphinha, 25. (Mail) PSG wamemfanya kiungo wa kati wa Manchester United na Ufaransa Paul Pogba, 29, kuwa shabaha yao kuu ya uhamisho. (Fabrice Hawkins,via Express) Klabu ya PSG ya Ligue 1 pia inaweza  kumsajili mshambuliaji wa Chelsea na Ubelgiji Romelu Lukaku, 28, msimu wa joto. (Football Insider) Mustakabali wa mlinzi wa Uhispania Adama Traore, 26, anayecheza katika klabu ya  Barcelona kwa mkopo unategemea kama Wolves wataamua kufanya uhamisho wa Francisco Trincao aliyeichezea Barcelona kwa mkopo kuwa wa kudumu. (Mundo Deportivo) Wolves wameanza mazungumzo na kiungo wa kati wa Ureno Ruben Neves kuhusu kandarasi mpya katika jaribio la kukatisha tamaa kwa vilabu vingine kumtaka mchezaji huyo mwenye umri wa miaka 25. (90min) Inter Milan wanatumai kukubaliana kandarasi mpya na mlinzi wa Slovakia Milan Skriniar, 27.(Gazzetta dello Sport)	https://www.bbc.com/swahili/60870760
religion	Ni miaka ishirini tangu waumini 700 kujiteketeza Uganda kwa kuamini ni mwisho wa dunia	"Judith Ariho anasema kuwa huwa hatoi machozi yeyote anapokumbuka tukio ambalo liliuwa mama yake na ndugu zake wawili pamoja na ndugu zake wengine wanne ambao walikuwa wamejifungia katika kanisa. Machi, 17 , ni miaka 20 imepita, mamia ya wanachama wa dhehebu la Amri Kumi za Mungu nchini Uganda walijifungia katika kanisa moja, na kisha kujitekekeza kwa moto saa za mchana. Takwimu za polisi zinasema kwamba zaidi ya watu 700 walikufa, huku kukiwa na walakini kwamba huenda idadi ilikuwa ni zaidi ya hiyo. Makao makuu ya kanisa hilo yapo Kanungu, kusini-magharibi mwa Uganda. Waumini waliambiwa wauze mali zao zote kwa sababu mwisho wa dunia ulikuwa umefika. Ni miongo miwili sasa imepita lakini bado tukio hilo ni kidonda kikubwa kwa bi.s Ariho, ambaye a naonekana kuwa amekubali kile kilichotokea kwa kutotaka kufikiria tena tukio hilo. Watu waliouwawa walikuwa waumini wa kanisa la Amri Kumi za Mungu ambao waliamini kuwa dunia imefika mwisho. ""Huu ni mwisho wa dunia"", kwa sababu kitabu kimoja cha Mungu kiliandika kuwa  Machi 17, 2000. Miaka ishirini ijayo , hakuna mtu aliyeshtakiwa kuhusishwa na mauaji hayo ya waumini na viongozi wake, haijafahamika kama kuna viongozi wa kanisa hilo ambao wapo hai au la yaani hakuna kilichobainika mpaka sasa. Anna Kabeireho, ambaye bado anaishi eneo la milimani, hajasahau tukio hilo kuanzia hata harufu ya moto uliokuwa unafuka majira ya asubuhi siku ya ijumaa. ""Kila kitu kilikuwa kimefunikwa kwa moshi na harufu ya nyama mbichi ilikuwa imetanda. Yaani harufu kama ilikuwa inaingia kwenye mapafu,"" anakumbuka. ""Kila mtu alikuwa anakimbilia katika  bonde la maji. Moto ulikuwa unaendelea. Miili mingi ilikuwa imeungua na hata hawakujulikana walikuwa ni kina nani. ""Tulikuwa tunafunika pua kwa majani ya migomba ilikuzuia harufu. Kwa miezi kadhaa hatukuweza kula nyama."" Kanungu ni sehemu yenye ardhi ambayo ina rutuba ,  lakini amani iliondoka baada ya kuzuka kwa moto huo. Imani ambayo iliwafanya viongozi wa kikaresmatikis Credonia Mwerinde, mhudumu wa  zamani  kilabu cha pombe na mfanyabiashara wa ngono na mfanyakazi wa zamani wa serikali Joseph Kibwetere, ambaye alisema kuwa amepata maono kutoka kwa bikira maria  tangu mwaka 1980. Kundi hilo la kidini ambalo linaheshimu amri kumi za Mungu na kahubiri habari za Yesu. Ishara ya ukiristo katika kundi hilo la kikristo ambalo lilikuwa halina uhusiano mzuri na kanisa katoliki lili na wahudumu wake ni mapadri na watawa ambao walikuwa walikuwa wametengwa na kanisa wakiwemo Ursula Komuhangi na Dominic Kataribabo. Waumini walikuwa kimywa, walipokuwa wanatumia njia ya kuwasiliana. Bi. Ariho, mwenye umri wa miaka 41, alijiunga na kundi hilo pamoja na familia yake akiwa na miaka 10. Mama yake ambaye alikuwa mjane alikuwa anahangaika kuwalewa watoto wake watatu. Mmoja alikuwa anasumbuliwa na matatizo ya kichwa kila mara. Aliingia katika kundi la Kibwetere kwa ajili ya maombi. Jumuiya hiyo ilichukua familia yote na kuisaidia katia mahitaji yao kuanzia kwenye ada za shule mpaka  chakula. Familia ya bi. Ariho ilikuwa na waumini kama 1000 ambao walikuwa wanatoka njie kidogo ya mji wa Rukungiri. ""Maisha yetu yalizungukwa na sala na kilimo tu,""alisema. ""Tulifanya kila kitu ilii kujizuia kutenda dhambi. Wakati mwingine ukifanya dhambi unapaswa kusali rozari mara 1,000. Ilikuwa kama adhabu na ulikuwa unaomba rafiki zako au familia kukusaidia kusali rozari. Anasema kuwa kuna familia ambayo ilipoteza mama na watoto 11 Bi. Ariho hajaenda Kanungu tangu  mwaka  2000 aliolewa na familia ambayo iikuwa haiamini kundi hilo. Lakini anakumbuka jinsi alivyouwa anasali wakati huo  na jinsi viongozi wao  Mwerinde na  Komuhangi walivyokuwa wanawaongoza. Kama mtu asipofuata sheria , wanawake wawili walilia machozi ya damu. Inaonekana viongozi hao walikuwa wanahusika na mauaji na utesaji wa waumini. Kabla ya kuanzisha kundi lake la imani, Kibwetere alikuwa mtu mwenye mafanikio makubwa na alikuwa muumini wa kawaida  wa kanisa katoliki."	https://www.bbc.com/swahili/51925333
business	Je unaweza kusherehekea vipi msimu huu bila kuvuruga bajeti yako?	Siku kuu ya Krismasi inakaribia na kila mmoja yuko mbioni kuhakikisha msimu huu wa sherehe unakuwa wa kufana kwani ni muda wa kujumuika na ndugu jamaa na marafiki. Kwanza kabisa hakikisha unatumia muda huu kufurahia kadiri ya uwezo wako lakini usitumie fedha ambazo huna mfukoni. Wataalamu wa masuala ya kifedha wanasema kama ulitenga fedha kando kwa ajili ya sherehe ya Krismasi na mwaka mpya basi unaweza kusafiri na kuzitumia fedha hizo bila hofu. ''Hii ni safari,''anasema mshauri wa wa masuala ya fedha ambaye pia ni mwenyekiti na mwanzilishi wa Taasisi ya Centonomy ambayo hutoa mafunzo kuhusu jinsi ya kutafuta fedha na kuekeza fedha hizo. Lakini kwa nini kila baada ya msimu wa sherehe watu hasalia na madeni na wengine kuuza vitu vyao vya thamani kujikimu mwezi wa Januari? ''Tatizo linakuja pale ambapo unafanya maamuzi ya dakika za mwisho kuhusu mipango ya sherehe ambayo hukuwa nayo,'' anaendelea kusema Bi Waceke: Na kuongeza kuwa ''watu wanakurupuka dakika za mwisho kufanya mipango ya sherehe na kutumia fedha zao kiholela''. Je unawezaje kusherehekea bila kuwa na hofu kwa kutumia fedha ambazo hukupangia? Kujibu swali hili, Bi Waceke Nduati anasema ni vyema kuelewa maana halisi ya Krismasi. Kwenda kujivinjari wakati wa krismasi au wakati mwingine wowote kunahitaji maandalizi ya hali ya juu. Kwa mtazamo wake anasema Krismasi inahusu kusherehekea na watu uwapendao na kuongeza kwamba kuna njia nyingi sana ya kusherehekea na watu uwapendao bila kujiingiza kwenye madeni ambayo yanaweza kuepukika. Pia anaongeza kuwa ni wakati mzuri wa kusoma kitabu, kujifunza kitu kipya kama vile mapishi alimradi ni kitu ambacho kitakuepusha na gharama zisizokuwa na maana kama kwenda maeneo ya burudani kutumia fedha ambazo huna kwa wakati huo. Bi Waceke pia anashauri usichukue deni kwa ajili ya kusherehekea kwasababu deni inamaana kuwa huna uwezo wa kununua unachotaka kwa nafasi yako. ''Watu wengi hujipata katika madeni kutokana na sababu wanataka kushindana na wenzao, kwa mfano kama jirani yako anaenda kujivinjari Dubai, usidhubutu kushindana na mwenzako kwasababu hujui anakotoa fedha zake'' anasema Waceke Kwanza jielewe wewe na uhusiano wako na hela. Kile unacholipwa si hoja cha msingi ni uwezo wako wa kuweka akiba. Ikiwa huwezi kuweka akiba kutokana na kidogo unachopata hata ukipata kikubwa hutaweza kuweka akiba. Mwezi Januari unakuja na gharama zake ni vyema kuzingatia vidokezo vifuatayo: Mwisho Bi Waceke Nduati anasema, sawa na jinsi unavyosuluhisha tofauti katika uhusiano wako na watu ndivyo unavyotakiwa kusuluhisha tatizo la utumizi wa fedha katika maisha yako.	https://www.bbc.com/swahili/habari-50839951
technology	Coronavirus: Wakazi wa Wuhan waimba kujipatia motisha	Video zilizosambazwa katika mitandao ya kijamii ya China zinaonesha wananchi wanaoimba na kushangilia kutoka kwa madirisha ya nyumba zao, katika kile kinachoonekana kuwa juhudi za kujipatia motisha.	https://www.bbc.com/swahili/habari-51298027
entertainment	Bilionea wa Kijapani amtafuta mwanamke atakayeandamana naye mwezini	Bilionea wa Kijapan, Yusaku Maezawa anamtafuta mpenzi ambaye ataandamana naye katika safari yake ya kuelekea mwezini mwaka 2023. Bilionare huyo atakuwa abiria wa kwanza kusafiri mwezini. Hivi majuzi mahusiano na mchumba wake wa zamani Ayame Goriki yalitumbukia nyongo. Hivi sasa wanawake tofauti ulimwenguni wanatuma maombi kwa bilionea huyo kupitia mtandao wake.	https://www.bbc.com/swahili/gnb-51089267
technology	Pegasus breach: Kujiondoa WhatsApp kunaweza kuhakikishia usalama simu yako?	"Baada ya mtandao wa kijamii wa WhatsApp kuthibitisha kuwa programu yake ilitumika kudukua simu za wateja,kumekuwa na hofu miongoni mwa watumiaji wa mtandao huo katika nchi kadhaa ikiwemoIndia, baada ya WhatsApp kuthibitisha kuwa baadhi yawatumiaji wake wamelengwa na wadukuzi. Baadhi ya watu wameelekezea serikali kidole cha lawama na kudai kuwa inahisika  na udukuzi huo, ikizingatiwa kuwa kundi la NSO linalodaiwa kuunda programu hiyo ya udukuzi, limeripotiwa kuuzia serikali pekee. WhatsApp imeishitaki kampuni hiyo kufuatia madai hayo, jambo ambalo limepingwa vikali. Serikali ya India pia imepinga madai hayo. Baadhi ya watu wamekuwa wakitafuta App tofauti na  WhatsApp, ikiwa ni pamoja na Signal au Telegram, wakiamini kuwa ziko salama. Lakini wataalamu wanasema kuwa WhatsApp, ni app inayotumiwa na watu karibu bilioni 1.5 katika nchi 180 na milioni 400 nchini India, ambayo imelengwa na wadukuzi japo kampuni hiyo inasema kuwa sio kosa lake Wakati hatari katika programu ya kupiga simu ya whatsApp iliruhusu wa kupitisha bila kuingilia kati kwa watumiaji, mwishowe ilichukua simu kwa sababu ya mapungufu kwenye mifumo ya uendeshaji wa simu. ""Wadukuzi walilenga udhaifu uliopo katika mfumo wa oparesheni, iwe ni ya Android au Apple,"" Vinay Kesari, wakili wa teknolojia aliyejikita katika masuala ya faragha ya mawasiliano ya simu. ""Simu yako ikidukuliwa kila kitu kilichopo ndani kinaweza kufikiwa, au hata vitu vinavyokufikia kupitia kamera au kipaza sauti viko hatarini,"" mwandishi wa masuala ya teknolojia, Prasanto K Roy, alisema WhatsApp imekuwa ikijinadi kama mtandao ""salama""  wa mawasiliano kwasababu ujumbe wake ni wasiri na kwamba hakuna mtu anaweza kuufikia isipokua wake wanaowasiliana. Hii inamaanisha ni yule aliyetuma ujumbe na anepokea pekee ndio wanaweza kuusoma. ""Lakini hali ilivyo sasa,  haijalishi kama ujumbe ni wa siri - baada ya ya simu yako kushambuliwa wadukuzi wanaweza kufikia kila kitu - kwasababu ujumbe uko wazi unaweza kusomwa katika,"" Bw. Kesari alisema. ""Huenda pengine umetoa loki katika simu yako,""aliongeza. ""Lakini cha msingi, ni kuwa shambulio kama hilo linafichua jinsi mifumo ya uendeshaji ilivyo hatarini."" Tahadhari imeelekezwa kwa kwa appa zingine za kutuma ujumbe, hasa suala la ishara(signal), ambayo inajulikana kuwa msimbo wa chanzo- lakini hiyo inamaanishi kuwa simu yako inaweza kuwa salama dhidi ya udukuzi? Hiyo sio lazima, wanasema. ""Linapokuja suala la ishara, kuna kuna safu ya uwazi iliyoongezewa kwa sababu wanatoa nambari yao kwa umma -kwa hivyo ikiwa wewe ni mtaalamu wa masuala ya teknolojia unaweza kufikia mifumu ya mawasiliano japo kampuni inasema imeshughulikia suala hilo,"" Bw. Kesari. ""Lakini hiyo haimaanishi app hiyo ina inaina safu iliyoongezwa ya kinga dhidi ya shambulio kama hilo."" Bwana Roy aliambia BBC kuwa shambulio hilo lilienda zaidi ya app hiyo. ""Kwa wake ambao simu zao zimeathiriwa, ujumbe wao uko hatarini- sio kwa WhatsApp pekee,"" Bw. Roy alisema. Kufikia sasa hakuna sababu ya kuamini kuwa  WhatsApp ""sio salama"" ikilinganishwa na app, nyingine ."	https://www.bbc.com/swahili/habari-50305814
religion	Makaburi ya Misri: Majeneza yaliozikwa miaka 2,500 yafukuliwa Saqqara	"Jumla ya majeneza  27 yaliozikwa zaidi ya miaka 2500 yamefukuliwa na wanakiolojia katika makaburi ya zamani nchini Misri. Majeneza hayo yalipatikana katika kisima kipya kilichogunduliwa katika eneo moja takatifu lililopo huko Saqqara , kusini mwa mji mkuu wa Cairo. Majeneza 13 yaligunduliwa mapema mwezi huu , lakini mengine 14 zaidi yamepatikana  , maafia wanaesma. Ugunduzi huo unasemekana na wataalamu kuwa mkubwa zaidi kuwahi kufanyika. Picha zilizotolewa zinaonesha majeneza yaliopakwa rangi za kuvutia na kuhifadhiwa  na vitu vingine vidogo. Saqqara lilikua maziko ya watu wengi  kwa zaidi ya miaka 3000 na limeorodhedhwa miongoni mwa turathi duniani. ""Utafiti wa awali unaonesha kwamba majeneza hayo yalikuwa yamefungwa kabisa na kwamba hayajawahi kufunguliwa tangu yalipozikwa , alisema waziri wa mambo ya kale  nchini Misri  katika taarifa siku ya Jumamosi. Taarifa hiyo inaongeza kwamba waziri wa mambo ya kale nchini Misri Khaled al-Anani awali alichelewesha kutangaza ugunduzi huo hadi pale alipotembelea eneo hilo mwenyewe , ambapo aliwashukuru wafanyakazi kwa kufanya kazi katika hali ngumu  chini ya kisima hicho chenye urefu wa  mita 11.. Uchimbuaji unaendelea  katika eneo hilo huku wataalamu wakijaribu kujua maelezo zaidi kuhusu chanzo cha majeneza hayo. Waziri huyo alisema kwamba alitumai kwamba ugunduzi huo utazidi kufumbua 'siri zaidi'  katika mkutano na wanahabari katika sku zijazo. Vitu vingine vya kale vilivyogunduliwa karibu na majeneza hayo ya mbao pia vilionekana vimeundwa kwa mandhari mazuri na kupakwa rangi za kuvutia. Mnamo mwezi Novemba 2018 , kiwango kikubwa cha wanyama waliokaushwa na kuhifadhiwa karibu na Saqqara walioneshwa  kwa umma kwa mara ya kwaza. Ugunduzi huo ulihusisha paka , mamba, nyoka aina ya kobra na ndege. Eneo la Saqqara, lililopo kilomita 30 kusini ma mji wa Cairo , ni eneo lenye makaburi ya zamani ambalo pia lilikuwa likihudumu kama eneo la maziko la mji mkuu wa zamani wa Misri Memphis, kwa zaidi ya miongo miwili. Katika miaka ya hivi karibuni , Misri imezidisha ukuzaji wake wa ugunduzi wa vitu vya kale kwa lengo la kufufua utalii wake"	https://www.bbc.com/swahili/habari-54230862
sports	Tetesi za soka Ulaya Alhamisi 09.12.2021: Ramsey, Marcelo, Digne, Cavani, Elneny, Azpilicueta, Wijnaldum	Beki wa kushoto wa Real Madrid Marcelo, 33,anatarajiwa kukamilisha kandarasi yake baada ya kuichezea klabu hiyo kwa miaka 15  wakati itakapokamilika mwaka ujao na kujiunga na klabu ya Fluminense nchini Brazil.(Mirror) Kiungo wa kati wa Juventus na Wales Aaron Ramsey huenda akajiunga na klabu ya Everton mwezi Januari , huku klabu hiyo ya serie A ikifurahia kumuuza mchezaji huyo mwenye umri wa miaka 30  ambaye ameichezea klabu hiyo mara tano pekee msimu huu. (Calciomercato - in Italian) Hilo ni pigo kwa Newcastle , ambao walikuwa na mataumaini kwamba Ramsey atakuwa mchezaji wake wa kwanza kusajiliwa chini usimamizi mpya wa klabu hiyo. (Star) Wachezaji kadhaa wa Chelsea hawafurahii kwanini klabu hiyo haijamuongezea kandarasi Cesar Azpilicueta huku Atletico Madrid  ikiwa na hamu na beki huyo wa Uhispania, 32. (Eurosport) Klabu ya PSG iko tayari kuchukua maombi ya mkopo kwa aliyekuwa kiungo wa kati wa Liverpool Georghinio Wijnaldum katika dirisha la uhamisho la mwezi Januari. Mchezaji huyo mwenye umri wa miaka 31 raia wa Uholanzi yuko tayari kurudi katika ligi ya Premia  na tayari Arsenal wanamlenga.   (Sky Sports) Newcastle, ambayo pia ni klabu ya zamani ya Wijnaldum pia huenda ikawasilisha ombi la kumsajili raia huyo wa Uholanzi katika dirisha la uamisho la mwezi Januari. (Marca) Newcastle Inawalenga wachezaji watano katika dirisha la uhamisho la mwezi Januari , ambao ni pamoja na kiungo wa kati wa Misri Mohammed Elneny 29.. (Mirror) Mkufunzi wa Everton Rafael Benitez aliwamcha nje Lucas Digne, 28, katika ushindi dhidi ya Arsenal  kufuatia mgogoro na sasa beki huyo wa kushoto wa ufaransa huenda akauzwa mnamo mwezi Januari.. (The Athletic - subscription required) Mkufunzi mpya wa klabu ya Manchester United Ralf Rangnick  amesema anatumai atashirikiana na mshambuliaji wa Uruguay Edinson Cavani katika kipindi kilichosalia cha msimu. Mchezaji huyo mwenye umri wa miaka 34  amehusishwa na uvumi wa kuondoka Old Trafford. (Manchester United) Mkufunzi wa klabu ya West Ham David Moyes atapatia kipaumbele usajili wa beki mwezi Januari  baada ya wachezaji Kurt Zouma na Angelo Ogbonna kupatikana na majeraha.. (Mail) Arsenal inatumai kuweka makubaliano na mchezaji wa Juventus na Uswidi mwenye umri wa miaka 21 Dejan Kulusevski. (La Repubblica, via Sun) Besiktas inataka kufuta kandarasi ya mchezaji aliye katika klabu hiyo kwa mkopo wa muda mrefu Miralem Pjanic na kumrudisha raia huyo wa Bosnia na Herzegovina, 31, Barcelona.(Zurnal - in Bosnian)	https://www.bbc.com/swahili/habari-59589715
health	Virusi vya corona: Kusafisha choo 'kunaweza kurusha virusi vya maambukizi futi 3 hewani'	"Kusafisha au kusukuma maji ya choo cha ndani kunaweza kusababisha wingu ambalo linaweza kuvutwa kwa pua na kusambaza maambukizi, kama vile virusi vya corona, wanasema watafiti. Wanasayansi wa China walibaini kuwa kuvuta maji yaani (kuflashi) choo kunaweza kusababisha mvuke unaoweza kupanda hadi nje ya bakuli la choo, na kufikia urefu wa mtu au hata zaidi. Matone hayo yanaweza kuruka hadi umbali wa futi 3- au sentimita 91 -  kutoka usawa wa bahari, kwa mujibu wa vipimo vilivyochukuliwa na kompyuta iliyotumiwa na wanasayansi  kutoka Chuo kikuu cha  Yangzhou. Kufunika choo wakati wa kusafisha kwa maji kunaweza kuepusha hili. Kazi hii ya wanasayansi imechapishwa katika jarida la fizikia ya vimiminika yaani Physics of Fluids. Virusi vya corona husambaa hewani kupitia matone ya maji maji kwa njia ya kikohozi na kupiga chafya, au vitu vyenye virusi hivyo. Watu ambao wameambukizwa wanaweza pia kuwa na virusi hivyo katika choo chao, ingawa haijawa wazi iwapo hii inaweza kuwa ni njia nyingine ya kusambaza ugonjwa wa corona kutoka mtu mmoja hadi mwingine. Wanasayansi kote duniani wanapima mifumo ya maji ya vyoo na maji machafu kubaini ni vipi baadhi ya watu waliweza kupata maambukizi ya virusi vya corona. Virusi wengine wanaweza kusambazwa kutokana na uchafu wa vyoo. Wakati maji yanapomwagwa ndani ya choo wakati wa kuflashi, msukumo wa maji husababisha matone ya maji  kupaa juu. Matone hayo ni madogo sana hupaa hewani  kwa zaidi ya dakika moja, kwa mujibu wa mwandishi wa utafiti Ji-Xiang Wang na wenzake kutoka Cho kikuu cha Yangzhou nchini China. Dkt  Bryan Bzdek,  kutoka kituo cha utafiti cha Chuo kikuu cha Bristol nchini Uingereza anasema, hakuna ushahidi wa wazi kwamba virusi vya corona vinaweza kusambaa kwa njia hii, lakini ni jambo la muhimu kuchukua tahadhari. ""Walioandika utafiti wanasema kwamba, pale inapowezekana, tunapaswa kufunika kiti cha choo, kila tunapovuta maji ili kukisafisha, tusafishe vishikio vya kuvuta maji na kunawa mikono yetu baada ya kujisaidia. ""Huku utafiti huu ulishindwa kuonyesha kuwa hatua zikichukuliwa zinaweza kupunguza kusambaa kwa  virusi vya SARS-CoV-2 , virusi vingine vingi vinasambazwa kwa njia ya kinyesi kwa hiyo huu ni usafi unaofaa, hivyo basi ni vema ukaufuata  tu."""	https://www.bbc.com/swahili/habari-53100099
technology	Kwa Picha: Ndege kubwa zaidi zilizowahi kuundwa duniani	Tangu binadamu alipofanikiwa kuunda ndege na kupaa angani, wataalamu wamekuwa wakijitahidi kuunda ndege kubwa na kubwa zaidi. Wakati wa Vita Vikuu vya Kwanza vya Dunia, majaribio ya kwanza ya kuunda ndege kubwa zaidi yalifanyika. Ndege hizo zilikuwa na injini kadha, na zilikuwa na uwezo wa kubeba na kuangusha mabomu mengi. Kabla ya Vita Vikuu vya Pili vya Dunia kuliundwa ndege kama vile Dornier Do X ambayo ilikuwa kama meli kubwa na ndege ya ANT-20 ya Muungano wa Usovieti ambayo ilikuwa kubwa ajabu. ANT-20 ilikuwa na uzani wa tani 50 ilipokuwa inapaa, na mabawa yake yalikuwa na urefu wa futi 207 (mita 63). Ndege hii ilikuwa na chumba chake cha kupigia chapa, ukumbi wa sinema na chumba cha kutolea picha. Kuundwa kwa injini ya jeti kuliwezesha ndege kubwa na nzito zaidi kuundwa. Ni hapo ambapo ndege kubwa kama vile Airbus A380, ndege ya ghorofa yenye uwezo wa kubeba abiria zaidi ya 850 ziliundwa. Kuliundwa pia Antonov An-225, ndege kubwa ya mizigo ambayo inaweza kubeba mizigo ya tani 250. Ndege hiyo ni kubwa kuliko ambali ambao ndege ya kwanza ya Ndugu ya Wright ilisafiri mara ya kwanza ilipofanikiwa kupaa. Hapa chini ni mkusanyiko wa baadhi ya ndege kubwa zaidi kuwahi kuundwa. (Picha ya Convair B-36 imetoka kwa Clemens Vasters katika Flickr).	https://www.bbc.com/swahili/habari-40028598
business	Uingereza: Soko la mtandaoni laathiri biashara ya maduka	Ni nadra sana mwezi kupita bila taarifa juu ya maduka kufungwa kutangazwa au kuwepo kwa madai kuwa maduka yanapata hasara. Maduka yapatayo 3000 yaliyoko maeneo ya mijini nchini Uingereza yamefungwa mwaka huu. Kukua kwa kasi kwa biashara ya mtandaoni kutokana na matangazo  na urahisi wa kununua bidhaa katika mtandao ndio sababu inayowafanya wateja kupunguza kwenda dukani kwa ajili ya manunuzi. Kumiliki duka bila kutumia mitandao ni hasara ndio maana rekodi ya maduka yaliofungwa au yasiyo na vitu yameo. Ni zaidi ya asilimia kumi ya maduka kufungwa imeongezeka tangu Januari 2015. Kwa namna nyingi ,bidhaa zinaweza kuuzwa kiurahisi. Ingawa unapaswa kuuza kwa gharama ya zaidi ya bei uliyonunulia au kugharamikia. Miaka ya hivi karibuni biashara imekuwa ngumu kwa wauzaji wa maduka wanaosubiria wateja kufika dukani. Makampuni au maduka hayo yanapaswa kukabiliana na ongezeko la gharama, kuanzia kwenye kodi ya jengo na mzunguko wa biashara. Wakati huohuo wafanyabiashara wakijaribu kuendana na mabadiliko ya tabia za wateja. Wateja siku hizi wanatumia kila fedha yao katika mtandao  - na kama biashara zinaonekana kuwa na mauzo hafifu kwa asilimia ishirini licha ya kwamba gharama za uendeshaji biashara zimeongezeka , na kufanya upatikanaji wa faida kuwa mdogo.  Mfumo mpya wa manunuzi na uuzwaji wa bidhaa katika biashara siku hizi unawapa wakati mgumu  wafanyabiashara wengi ambao wanashindwa kuendana na  mabadiliko hayo. Wamiliki wengi wa maduka wanabaki kuwa na deni kubwa kutokana na kushindwa kuendesha biashara zao vizuri. Aina ya maisha ambayo watu wamechagua inawagharimu haswa kwa bidhaa ambazo haziwezi kukaa kwa muda mrefu. Kuwa na bidhaa zenye ubora mzuri sio kigezo tena kwa watu kuja kutembelea duka lako. Hali ya hewa pia ni sababu nyingine inayosababisha watu kuacha kwenda dukani. Pamoja na kwamba watu bado wanafanya manunuzi  lakini kukua kwa mitandao , maduka yanapaswa kuwafuata watu katika makwao  na sio wateja kufuata maduka. Mabadiliko haya yamepelekea watu kupoteza ajira zao kwa wingi. Mwaka huu, watu zaidi ya 1,000 wamepoteza ajira zao haswa katika maduka makubwa ya nguo. Inatajwa kuwa ndani ya miaka miwili, watu wengi zaidi watapoteza ajira zao na idadi inaweza kufika hata 900,000  katika karne ijayo. Maduka ambayo yanaendelea kufunguliwa ni yale ya kupeleka chakula au maeneo ya kufanya mazoezi. Wachambuzi wa mambo wanadai kuwa watu wanaacha utamaduni wa zamani wa manunuzi  kwa sababu ya maeneo ambayo maduka mengi yamefunguliwa. Hivyo watakaoweza kushinda katika biashara hii ni kufuata kile ambacho wateja  wanakitaka huduma waipate na waweze kununua.	https://www.bbc.com/swahili/habari-49667101
religion	Hagia Sophia: Papa 'asikitishwa' na uamuzi wa Uturuki kugeuza kanisa kuwa msikiti	"Kiongozi wa Kanisa Katoliki duniani Papa Francis amesema kuwa ""ameumizwa"" na hatua ya Uturuki kugeuza Hekalu la Hagia Sophia mjini Istanbul kuwa msikiti. Akizungumza katika ibada moja katika makao makuu ya Vatican, kiongozi huyo wa Kanisa Katoliki la Roma aliongeza kuwa mawazo yake ""yapo na watu wa Istanbul"". Hagia Sophia ilijengwa kama hekalu la Wakristo karibu miaka 1,500 iliyopita na baadae kugeuzwa kuwa msikiti baada ya mapinduzi ya Ottoman ya mwaka 1453. Hekalu hilo lililotambuliwa na Shirika la Umoja wa Mataifa la Unesco kama eneo la kihistoria duniani liligeuzwa kuwa makavazi ya kitaifa mwaka 1934 chini ya mwanzilishi wa nchi ya Uturuki padre Ataturk. Lakini mapema wiki hii mahakama nchini Uturuki iliamuru kuondolewa kwa hadhi ya makavazi katika jengo hilo, ikisema matumizi yake mengine zaidi ya kuwa msikiti ""haiwezekani kisheria"". Papa Francis alisema maneno machache kuhusu suala hilo: ""Mawazo yangu yawafikie wakaazi wa Istanbul. Nifikiria kuhusu Santa Sophia nahisi uchungu sana."" Rais Recep Tayyip Erdogan amesema ibada ya kwanza ya Kiislamu itafanyika Hagia Sophia Julai 24. Muda mfupi baada ya tangazo hilo, mwito wa kwanza wa sala au adhana ambayo ilipeperushwa katika vituo vyote vikuu vya habari ilisikika kutoka katika jengo hilo. Vituo vya mitandao ya kijamii ya Hagia Sophia vimeondolewa mtandaoni. Makundi yenye itikadi kali ya Kiislam nchini Uturuki kwa muda mrefu yamekuwa yakishinikiza eneo hilo ligeuzwe kuwa msikiti tena lakini wanazuoni na wanachama wa upinzani walipinga hatua hiyo. Akitetea uamuzi huo, Rais Erdogan alisisitiza kuwa nchi yake imefikia uamuzi wa kitaifa ambao ni haki ya nchi inayojitawala, na kuongeza kuwa jengo hilo litakuwa wazi kwa watu wote- Waislamu, wasiokuwa Waislamu na wageni wa kimataifa. 'Maoni kutotiliwa maanani' Papa ni mmoja wa viongozi kadhaa wa kidini na kisiasa duniani mbao wamekosoa hatua hiyo. Baraza la Makanisa Duniani limetoa wito kwa Rais Erdogan kubatilisha uamuzi huo. Kanisa la Urusi ambalo, lina idadi kubwa ya waumini wa Kikristo wa dhehebu la Orthodox duniani, moja kwa moja lilielezea kusikitishwa kwake na uamuzi uliotolewa  a mahakama ya Uturuki likisema kuwa haikutilia maanani maoni yake kabla ya kuamua juu ya kuamua kuhusu kesi ya Hagia Sophia. Hatua hiyo pia imekosolewa vikali na Ugiriki huku Unesco ikisema Kamati ya Kimataifa kuhusu maeneo ya Kihistoria Duniani huenda ikatathmini upya hadhi ya eneo hilo la kale. Mmoja wa waandishi maarufu wa Uturuki, Orhan Pamuk, ameiambia BBC kuwa hatua hiyo huenda ikaondoa ""fahari"" waliokuwa nayo Waturuki dhidi ya nchi hiyo ya Kiislam. ""Kuna mamilioni ya Waturuki kama mimi ambao walipinga hatua hii na ambao sauti zao hazikusikika,"" alisema Bw. Pamuk."	https://www.bbc.com/swahili/habari-53389423
business	Afrika Kusini: Maduka yanayoaminiwa kuwa ya wahamiaji yaporwa	"Mamia ya watu wamekuwa wakionekana wakikimbia na kupora mali za watu katika eneo lenye shughuli za kibiashara  na kuchoma moto maduka yanayoaminiwa kumilikiwa na wahamiaji  kutoka mataifa ya Afrika. Ghasia hizo zilianzia katika eneo la  Jeppestown, lililopo katika wilaya ya  kati yenye  shughuli za biashara. Lakini zilisambaa hadi kwenye maeneo mengine kama vile   Denver, Malvern, Turffontein, Tembisa  na maeneo mengine ya vitongoji vya jiji la Johansburg. Watu  41 wamekamatwa katika wimbi  hilo la  ghasia. Video iliyosambazwa kwa kiasi kikubwa kwneye mitandao ya kijamii inayoonyesha  magari kadhaa yaliyoungua kwa moto  katika kile kinachoonekana kama mahala panapoegeshwa magari makuu kuu. polisi wamefyatua mabomu ya kutoa machozi , na risasi za plastiki  kujaribu kusitisha uporaji. Msemaji wa polisi Kapteni  Mavela Masondo amesema kuwa maafisa wa polisi wamekuwa wakikabiliana na moto katka jengo lililotekwa mjini   Jeppestown   Jumapili. Amesema kuwa watu 3 walikufa katika moto huo, huku mtu wa nne akipata matibabu baada ya kuvuta hewa ya moshi. ""Wakati bado tunafanya uchunguzi na huduma za dharura , watu waliokuwepo karibu walianza kutumia fursa ya hali iliyopo  na kupora maduka."" Luteni Generali Alias Mawela ambaye ni kamanda wa polisi wa jimbo amesema kuwa polisi wamewakamata walau watu katika kile alichokielezea kama ghasia kubwa. Haijabainika ni akina nani walioanzisha mashambulio hayo. Waziri wa polisi Bheki Cele aliyetembelea eneo la ghasia amelaani ghasia hizo ambazo amesema hazina maana. ""Wakati bado tunafanya uchunguzi na huduma za dharura , watu waliokuwepo karibu walianza kutumia fursa ya hali iliyopo  na kupora maduka  ."" Baadhi yawatumiaji wa mitandao ya kijamii nchini humo wamekuwa wakishirikishana picha na video za ghasia hizo. Mfano  Katika picha hii  VHo MPHO anaonyesha picha ya eneo la Bree akisema ni krismas  katika mtaa huo Awali  aliashiria kuwa kuna kikundi kikubwa cha watu kinachoelekea katikati mwa jiji na wanasomba kila wanakiona njiani: Wengi miongoni mwa watu 41 waliokamatwa walipatikana  na mali walizopora wakiwa wamezibeba mapema  jumatatu alfajiri. Washukiwa wanane walikamatwa ndani ya duka moja. Kamishna wa polisi wa jimbo la Gauteng  Luteni  Generali  Elias Mawela alielezea matukio haya  kama ya ''ukiukaji wa sheria'' na ''yasiyo ya kibinadamu'' ""Ni siku ya huzuni  wakati watu wanapoamua kutumia matatizo ya wengine kwa ajili ya kuendeleza  ukiukaji wa sheria au uhalifu . Mawela amewaonya watu dhidi ya kuendelea kuchochea ghasia. ""wale wanaotaka kuibadilisha  Gauteng  kuwa mahala pa uhalifu watapatikana na watakabiliana na mkono wa sheria ,"" alisema. Ghasia dhidi ya wahamiaji  kutoka mataifa ya Afrika ni jambo ambalo si geni nchini Afrika Kusini, licha ya kulaaniwa na maafisa wa usalama na serikali ya nchi hiyo. Kundi la wanaume ambao hawana ajira  waliwashambulia wahamiaji kutoka Malawi wanaoishi katika mji wa Durban Afrika kusini mwishoni mwa mwezi Machi. Ilifuata visa vingine kadhaa katika mji huo katika kipindi cha mwezi huo, jambo lililochangia viongozi  kutoka vyama vitatu vikuu kushutumua mashambulio dhidi ya raia wa kigeni."	https://www.bbc.com/swahili/habari-49551409
technology	Uganda kuwagawanyia raia wake radio na televisheni	Serikali ya Uganda inapanga kutumia dola 100 milioni, kununua redio milioni 10 na televisheni 140 elfu, kugawanywa vijijini. Baadhi ya wadadisi wanadhania mpango huo unasukumwa na mwongozo wa uchaguzi mkuu, ambao unatarajiwa mapema mwakani. Lakini serikali inasema mpango huu wa redio na televisheni kugawiwa vijijini, ni sehemu ya hatua za kuwawezesha watoto nchini kote kuendelea na masomo yao, shule zikiwa bado zimefungwa ili kuzuia maambukizi ya Covid-19 tandavu. Shule kufungwa, zaidi ya siku 80 zilizopita, ilikuwa kazi rahisi, wakiathirika jumla ya wanafunzi 15m, tangu vichekechea hadi wazamili vyuo vikuu. Kuzifungua ni muhali, shauri ya kitisho bayana cha covid-19 tandavu. Hivi sasa Uganda ina wagonjwa 705 wa Covid 19, kwa mujibu wa wizara ya afya - karibu 300 wamepona na bado hakuna kifo cha corona Uganda. Hata hivyo licha kunasa wagonjwa wapya, kupitia upimaji, idadi ya wagonjwa inapanda kila kukicha. Rais wa Uganda Yoweri Museveni alieleza shule na vyuo vikuu kama nyasi kavu mbele ya moto wa corona. ''Suluhu ya masomo kwa sasa, ni teknolojia kupita kisomo cha mbali'' alisema. Bw. Museveni aliongeza kuwa masomo ya mbali huenda yakawa bora zaidi, kwa sababu wasomaji wengi wanaweza kunufaika, kwa waalimu wachache bora zaidi, ambao wanaweza kuwafikia wanafunzi wengi kupitia redio na televisheni. Kwa mujibu wa takwimu za sensa, mwaka 2014, nchini Uganda kulikuwa na televisheni milioni na redio milioni tatu unusu tu. Idadi ya raia wa nchi hiyo sasa inazidi  Waganda milioni 40, wakishi katika vijiji karibu elfu 70. ''Ikiwa tutakuwa na televisheni mbili kwa kila kijiji, hio ina maana televisheni 140 elfu, ambazo watoto wanaweza kuona na kujifunza masomo. Halafu kuna suala la redio; redio ni rahisi zaidi, unaweza kuipa kila kaya redio yake inayotolewa na serikali. Kuna zaidi ya kaya au maskani milioni 7 nchini. Baadhi ya changamoto ni nishati au betri kuendeshea vyombo hivyo. Lakini kuna nguvu za jua kwa televisheni, na redio za kutia ufunguo. Juu ya hayo serikali inataka redio na televisheni hizo zitengenezwe nchini humo, chini ya sera Nunua Uganda, Jenga Uganda - maarufu kama BUBU. Inakisiwa, ili mpango huo kufanikishwa, itaigharimu hazina karibu $102m. Kama sehemu ya masomo ya mbali, Wizara ya elimu ya Uganda, imezindua vifaa vya masomo kwa wanafunzi milioni mbili unusu, hasa wa kidato cha sita. Katibu Mkuu Wizara ya Elimu, Alex Kakooz, amesema kwa mara ya kwanza wanafunzi watapata tini zilizopangwa vizuri, kuwasaidia kwa masomo yao na kufikia kiwango kinachotakiwa. Wanafuzi wa kidato cha sita, ni miongoni mwa wanafunzi 2.5m, watoto wa darasa la saba, kidato cha sita, wanaomaliza shada ya kwanza na uzamili vyuovikuu,  ambao Rais Museveni, alighairi kuwaruhusu warejee masomoni, mapema mwezi huu, katika hotuba yake Juni Mosi, hadi mapema Julai.	https://www.bbc.com/swahili/habari-53063945
politics	Vita vya Ukraine: Mkuu wa Wagner Prigozhin atetea video ya mauaji ya kikatili	"Mkuu wa kundi la kibinafsi la kijeshi la Urusi Wagner ametetea video ya kikatili inayoonyesha kifo cha mamluki aliyehamia Ukraine. Mshirika wa Putin Yevgeny Prigozhin alisema picha ambazo hazijathibitishwa za Yevgeny Nuzhin, 55, akipigwa na nyundo ni ""kifo cha mbwa kwa mbwa"". Jamaa huyo aliyepatikana na hatia ya mauaji alitangaza mnamo Septemba alikuwa amebadilisha upande. Katika video hiyo anasema alipigwa kichwani alipokuwa akitembea katika mji mkuu wa Ukraine wa Kyiv na kujikuta kwenye sehemu ya chini ya nyumba . Hata hivyo, alikuwa ameshikiliwa kama mfungwa wa vita na Ukraine na haijulikani ni jinsi gani alikuwa huru kutembea karibu na Kyiv Onyo: Makala hii  ina maelezo ya kuhuzunisha Picha za mauaji hayo ya kutisha  zilichapishwa mwishoni mwa juma kwenye kituo cha Telegram kinachohusishwa na Wagner Gray Zone. Inaanza na Nuzhin kuelezea jinsi alivyoenda mbele kama mwanachama wa Wagner, baada ya kuajiriwa mnamo Agosti. Alisema alikusudia kubadilisha upande na ""kupigana dhidi ya Warusi"", na baadaye alitekwa na Waukraine. Baada ya kushambuliwa mjini Kyiv tarehe 11 Novemba, alipoteza fahamu na kuzinduka kwenye sehemu ya maficho chini ya nyumba  ambako filamu hiyo ilikuwa ikitengenezwa. Baada ya hapo mtu asiyejulikana anaonekana kumshambulia Nuzhin kwa nyundo. Anaanguka chini na kupigwa zaidi hadi kufa. Bw Prigozhin alisema katika taarifa yake kwamba Nuzhin ""amesaliti watu wake, amewasaliti wenzake"". Alielezea video hiyo kwa kejeli kama ""kazi bora ya uelekezaji ambayo inaweza kutazamwa kwa wakati mmoja"". ""Nadhani filamu hii inaitwa’kifo cha mbwa kwa mbwa"" aliongeza. Wakati huo huo Ikulu ya Kremlin imejaribu kujitenga na video hiyo, huku msemaji wa Dmitry Peskov akisema ""haikuwa kazi yetu"" Mnamo Septemba, baada ya kutekwa na  wanajeshi wa Ukraine, Nuzhin alitoa maelezo ya kujisalimisha kwake katika mahojiano na mwandishi wa habari wa Kiukreni. Alisema alikuwa ameajiriwa kibinafsi na Bw Prigozhin lakini akaingia kwenye mzozo nchini Ukraine kwa nia ya kujitoa. Aliajiriwa kwa ahadi ya msamaha kamili, mshahara, na fidia kwa familia yake ikiwa atauawa. Sababu iliyotolewa ya kuajiriwa ni kwamba ""Nchi ya Mama iko hatarini"". Mnamo mwezi wa Agosti kundi lililosajiliwa kutoka gereza lake lilifika katika eneo linalokaliwa la Luhansk ambako waliundwa katika vikundi vya mashambulizi. Alielezea jukumu lao kama ""kulisha kwa kanuni"" na akasema kutofuata maagizo kutamaanisha utekelezaji wa muhtasari. Kisha alipewa kazi ya kurejesha maiti za askari waliokufa. Ilikuwa wakati wa operesheni moja kama hiyo ambapo aliweza kutoroka na kujisalimisha. Bw Prigozhin ni mhudumu wa  zamani wa mgahawa na mshirika wa karibu wa Rais wa Urusi Vladimir Putin. Alianzisha kikundi cha Wagner, kampuni ya kuajiri mamluki, mnamo 2014 - lakini alikubali ukweli huu hadharani mnamo Septemba. Kundi hilo liliibuka kwa mara ya kwanza mashariki mwa Ukraine mnamo 2014, mwanzoni mwa mzozo kati ya vikosi vya Ukraine na washirika wa Urusi huko Donbas, na tangu wakati huo limehusika katika mapigano nchini Syria na nchi kadhaa za Kiafrika. Tangu uvamizi huo mwezi Februari, wanachama wake kadhaa wameshutumiwa na Ukraine kwa kufanya uhalifu wa kivita. Mnamo Septemba Bw Prigozhin alionekana akiwaandikisha wafungwa kwa ajili ya Wagner katika gereza la Urus"	https://www.bbc.com/swahili/articles/c6p83eye6e1o
sports	Tetesi za soka Ulaya Alhamisi tarehe 09.06.2022: Origi, Lukaku, Nunez, Fofana, Lingard, Bale, Jesus	Divock Origi ni miongoni mwa wachezaji saba ambao wataondoka Liverpool wakati kandarasi zao zitakapokamilika mwishoni mwa Juni, Reds wamethibitisha. Kipa Loris Karius, winga Sheyi Ojo na kiungo Ben Woodburn pia wataondoka Anfield, pamoja na wachezaji watatu wa akademi. Kocha wa Liverpool Jurgen Klopp alikuwa tayari amesema mshambuliaji wa Ubelgiji Origi ataondoka mwishoni mwa msimu huu. Chelsea imemwambia mshambuliaji wao Mbelgiji  Romelu Lukaku, 29, anaweza kujiunga tena na  Inter Milan kwa mkataba wa mkopo iwapo  malipo ni sahihi katika kwa klabu hiyo ya Ligi ya Primia . (Guardian) Mshambuliaji wa Benfica Muruguay Darwin Nunez, 22, anasitasita kujiunga na Manchester United kwasababu hawakufuzu kwa michuano ya Ligi ya Mabingwa msimu ujao. (Mirror) Liverpool wamejiondoa kabla ya Mashetani wekundi (Red Devils) katika mbio za kumsaka  Nunez. (Star) Manchester United na Chelsea wanamtaka mlinzi wa Leicester mwenye umri wa miaka 21 Mfaransa Wesley Fofana. (RMC Sport - in French) Juventus wametuliza nia yao katika  mshambuliaji wa zamani wa  Manchester United  Jesse Lingard baada ya awali kutangaza njia ya kusaini mkataba na  mchezaji huyo wa kimataifa wa England mwenye umri wa miaka 29 kwa uhamisho wa mkopo. (Goal) Mshambuliaji wa Wales  Gareth Bale, 32, anaweza kusaini mktataba na klabu ya Getafe yenye makao yake Madrid kwasababu ya hamu yake ya kutoiondoa familia yake  kufuatia kuondoka kwake katika Real Madrid. (Mail) Wakala wa Bale Joshua Barnett ametupilia mbali  kuwepo kwa uhusiano  wowote baina ya mteja wake na klabu ya  La Liga club. (Fabrizio Romano) Meneja wa zamani wa Manchester United  Louis van Gaal  amemuonya mlinzi wa Ajax na Uholanzi  Jurrien Timber, 20, dhidi ya kuhamia  Old Trafford msimu huu . (TalkSPORT) Mshambuliaji wa Manchester City Mbrazil Gabriel Jesus amepewa ofa ya kuhamia Tottenham  likiwa ni pigo kwa mahasimu wao wa kaskazini mwa London Arsenal, ambao wamekuwa wakigusishwa na kijana huyo mwneye umri wa miaka 25 . (Times - subscription required) Inter Milan wataendelea kumshikilia mlinzi Muitalia Alessandro Bastoni, 23, likiwa ni pigo kwa  Manchester United  na  Tottenham zilizotaka kumchukua. (Mirror) Kiungo wa kati wa PSV Eindhoven Ibrahim Sangare  amejipanga kuhamia katika Primia Ligi , huku  Liverpool, Chelsea, Manchester United na  Newcastle zikimfuatilia kwa karibu mchezaji huyo wa kikataifa wa Ivory Coast  mweye umri wa miaka 24. (Sky Sports) Southampton wamechukua hatua ya kudsaini mkataba na mlindalango wa Jamuhuri ya  Ireland  Gavin Bazunu, 20, kutoka Manchester City. (Mail) Arsenal  wamepewa ofa ya fursa ya kusaini mkataba na mlinzi wa Uswidi mwenye umri wa miaka 26  Manuel Akanji kutoka klabu ya  Ujerumani ya Borussia Dortmund. (Sun)	https://www.bbc.com/swahili/habari-61741662
technology	Facebook yamzuia mgonjwa mwenye maradhi yasiyo na tiba kupeperusha matangazo ya kifo chake mubashara	Facebook imesema itamzuia Mfaransa mmoja ambaye anaugua ugonjwa ambao hauna tiba kurusha moja moja kifo chake kwenye mtandao huo wa kijamii. Alain Cocq mwenye umri wa miaka 57, alipanga kupeperusha moja kwa moja maisha yake ya siku za mwisho baada ya kuanza kukataa chakula, kunywa chocchote na kumeza dawa siku ya Jumamosi. Rais wa Ufaranda Emmanuela Macron awali alikataa ombi lake la kukatishwa uhai wake. Bwana Cocq anataka sheria ibadilishwe nchini Ufaransa ili kuruhusu watu walio kwenye maumivu makali kufa kama watakavyopenda. Makundi mengine, ikiwemo Kanisa Katoliki,linapinga kukatisha uhai wa mtu kwa mujibu wa maadili ya kanisa hilo. ''Njia ya ukombozi inaanza na niamini , nina furaha,'' Bwana Cocq alichapisha maneno hayo kwenye mtandao wa kijamii wa Facebook mapema siku ya Jumamosi asubuhi akiwa kitandani nyumbani kwake mjini Dijon baada ya kutangaza kuwa  'amemaliza mlo wake wa mwisho'. ''Ninajua siku kadhaa mbele zitakuwa ngumu lakini nimefanya uamuzi na niko na utulivu,'' aliongeza. Bwaba Cocq ugonjwa ambao umeathiri tishu na viungo, ambao umesababisha kuta za mishipa ya ateri kushikana. Lakini Facebook imezuia mpango huo wa kurusha moja kwa moja kifo chake, ikisema kuwa hairuhusu kuonesha matukio ya kujitoa uhai. ''Ingawa tunaheshimu uamuzi wa Bwana Cocq kutokana na ushauri wa kitaalamu tumechukua hatua kuzuia matangazo ya moja kwa moja ya suala la Alain,'' Msemaji wa Facebook  ameliambia shirika la habari nchini humo AFP . ''Sheria zetu haziruhusu kuonesha majaribio ya kujikatisha uhai.'' Bwana Cocq alisema Facebook ilikuwa ikizuia matangazo yake mpaka tarehe 8 mwezi Septemba. Amewataka watu wanaomuunga mkono kuishawishi Facebook ibadili msimamo wake. ''Ni juu yenu sasa,'' alisema. Mwezi Julai, Bwana Cocq aliandika barua kwa Rais Macron, akiomba aruhusiwe kufa ''kwa hiari yake,'' akielezea  ''maumivu makali anayoyapata''. Bwaana Macron amesema ''ameguswa'' na barua hiyo, lakini hawezi kumpa ruhusa hiyo kwa kuwa ''hayuko juu ya sheria''. Suala la kukatisha uhai ni maada tata nchini humo, huku wengi wakiunga mkono haki ya kufa kwa hiari, wakati wengine hasa makundi ya kidini wakipinga suala hilo	https://www.bbc.com/swahili/habari-54047424
religion	Virusi vya corona: Kwanini bado watu wanakusanyika kuabudu?	"Makundi ya kidini katika sehemu mbali mbali duniani yamekuwa yakikataa ushauri wa kisayansi wa kutotangamana kwa sababu ya hatari ya maambukizi ya virusi vya corona. Sasa mshauri maalum ya Umoja wa Mataifa kuhusu uhuru wa dini au imani, Dk Ahmed Shaheed, anahimiza serikali ""kuzuia udhihirisho fulani wa imani ya kidini wakati unapokuwa tishio kwa afya ya Umma"" - hatua ambayo anasema sheria za kimataifa zinaruhusu. Akiongea na BBC, Ahmed Shaheed alisema anaamini viongozi wa dini pia wanahitaji kuchukua jukumu katika kuhamasisha watu kutotangamana. Alisema ""watendaji wa kiimani wana jukumu - ikiwa sio jukumu la kisheria - kuhakikisha kwamba pia wanakuza ustawi wa jamii."" Kufanya ibada ingawa kuna maambukizi ya Covid-19 Wakati Wakristo wengi hivi karibuni waliadhimisha Pasaka bila uwepo wa wengine, makanisa kadhaa huko Marekani walifanya ibada za kibinafsi. Mchungaji wa Louisiana Tony Spell aliripotiwa akidai watu elfu moja walihudhuria ibada ya Jumapili ya Pasaka katika Kanisa lake la Life Tabernacle, licha ya Gavana kupiga marufuku mikusanyiko ya watu zaidi ya 50. Huko Pakistan idadi ya viongozi wa dini ya Kiislam wanapuuza marufuku ya serikali kuhusu mkusanyiko wa watu watano na zaidi. Nchi inaanza kupunguza baadhi ya vizuizi na kuna wito kutoka kwa viongozi wengine wa dini kwa watu kuruhusiwa kukusanyika ili kusali, haswa wakati wa Ramadhani. Waziri Mkuu Imran Khan anasema atajadiliana na viongozi wa dini kujua ni hatua gani zinazopaswa kutumika wakati wa mwezi mtukufu. Baadhi ya watu walioambukizwa Covid-19 nchini Pakistan wamehusishwa na watu wanaorudi kutoka hija huko Mashariki ya Kati, na mikusanyiko ya kikundi cha wamishonari wa Kiisilamu Tablighi Jamaat. Hafla za Tablighi Jamaat pia zimehusishwa na maambukizi nchini India, Indonesia, na Malaysia. Huko Korea Kusini, maelfu ya watu wameambukizwa, ambao wengi wamehusishwa na Kanisa la Shincheonji. Kikundi hicho katika wiki za hivi karibuni kimeomba msamaha kwa namna walivyowajibika katika kushughulikia janga hili, na kinasema kimekuwa kikishirikiana na serikali. Lakini maafisa wanasema baadhi ya wanachama wake bado wanakataa kupimwa. Wanasayansi na wataalamu wa matibabu wameonya mara kwa mara kwamba mkutano katika vikundi unaweza kueneza ugonjwa zaidi, na inaweza kuhatarisha maisha ya watu. Kwa hivyo ni nini kinachowachochea kukusanyika ili kuabudu licha ya maonyo? Suala la kuamini Bastiaan Rutjens ni mwanasaikolojia wa Uholanzi anayebobea katika mifumo ya dini na imani. Anasema jinsi watu wanavyoona serikali inashawishi jinsi watu wanavyofuata ushauri rasmi, akisema kwamba huko Marekani ""kuna hali ya kutoaminika kwenye jimbo''. ""Watu wengine wanapambana sana na kufuata ushauri wa Serikali - kwa sababu hawaamini Serikali yenyewe kwa kuanzia."" Rutjens anaamini hii inamaanisha kuwa watu hao basi wana uwezekano mdogo wa kuwaamini wataalam wanaohusishwa na serikali, kama wanasayansi na wataalamu wa matibabu. Wakati mwingine ni kichwa cha serikali kuhamasisha watu kukusanyika kwa ibada. Rais wa Tanzania John Magufuli amewahimiza raia wake kuendelea kwenda makanisani na misikitini. Ingawa nchi haijachukua hatua za kutotoka nje, shule zimefungwa na mikusanyiko mingine ya umma imepigwa marufuku. Sheikh Hassan Said Chizenga ni msemaji wa Mufti wa Tanzania. Anakubaliana na maoni ya Rais, akisema ""sala unayoifanya msikitini ni bora mara 27 kuliko [ombi] unaloomba nyumbani kwako"". ""Kwa hivyo, kutekeleza hilo ni muhimu kwa sababu tunaomba na tumwombe Mwenyezi Mungu atusaidie kuvishinda virusi."" Lakini amri ya kutochangamana ikitolewa, Sheikh Chizenga anasema shirika lake - Baraza la Kitaifa la Waislamu Tanzania - litaheshimu hilo. Kwa sasa, Sheikh Chizenga anasema misikiti inatoa huduma fupi za ibada na imewataka watu waende na mikeka yao ya sala. Uhuru wa dini Kuweza kukusanyika kwa ibada pia kumezungumziwa kama suala la uhuru wa kidini. Lakini Ahmed Shaheed wa UN anasema uhuru wa kidini una mipaka. ""Nadhani katika hatua hii ni ngumu sana kubadili [tabia] isipokuwa kwa kanuni kali."" anasema. ""Jambo la muhimu zaidi ni kuhakikisha kuwa serikali ulimwenguni kote zinawasiliana waziwazi, kwa kushawishi na kwa mamlaka juu ya hali hii."" anasema mwanasaikolojia wa Uholanzi. ""Watu wanahitaji kuhisi serikali inadhibiti, na watu wanahitaji kutegemea wataalam wanaofahamisha serikali."""	https://www.bbc.com/swahili/habari-52312448
health	Hivi, Unalala masaa mangapi usiku?	Angalau saa tano za kulala usiku zinaweza kupunguza uwezekano wa zaidi ya miaka 50 ya matatizo mengi ya afya sugu, watafiti wanasema. Afya mbaya inaweza kuvuruga usingizi - lakini usingizi duni unaweza pia kuwa na madhara. Hivi,Unalala masaa mangapi usiku? Tueleze kwenye ukurasa wa Facebook, BBCSwahili.	https://www.bbc.com/swahili/articles/c0jn8n1w7yyo
business	Bilionea Mo Dewji azungumza na BBC kuhusu siku tisa za kutekwa na watu wasiojulikana Tanzania	"Bilionea kijana Afrika na mmiliki wa mojawapo ya klabu maarufu ya soka Afrika mashariki Simba SC - Mohammed Dewji amezungumza kwa mara ya kwanza kuhusu sakata lake la kutekwa nyara mwaka jana na namna alivyotishiwa maisha yake nchini Tanzania. Katika mahojiano maalum na ya kipekee na BBC Swahili, Mo ameeleza kuwa kwa kipindi kizima, alihisi kwamba kuna uwezekano mkubwa hatoweza kutoka salama na kuwa mwisho wake wa maisha unakaribia. ""Saa 24 za kwanza baada ya kutekwa zilikuwa kama mwezi. Imani ndio kitu kikubwa kilichonisaidia katika kipindi kizima."" Katika kuikumbuka siku hiyo, Mo ameeleza: ""Walinifunga macho, miguu na mikono kwa siku tisa. Tulikuwa hatuongei sana, walikuwa sio watu wa hapa. ""Walikuwa wakinitisha na kuniweka bastola kwenye kichwa na kuniambia wataniua."" ameeleza mfanyabiashara huyo. Mwaka jana mwezi Oktoba, Dewji alitekwa  na watu wasiojulikana mjini Dar es Salaam. ""Kufunga mlango (wa gari) tu, kugeuka nimekuta watu wanne ambao wamevaa mask nyeupe - wamefunika uso, wakapiga bunduki juu mara mbili halafu wameniwekea bunduki."" Anasema awali alidhani ni jaribio la kutaka kuibiwa gari, na hakuwa na budi kufuata maagizo alipoambiwa alale chini kwenye sakafu. ""Kwenye sekunde sitini hivi, hao watu wamekuja wamenibeba na kuniweka ndani ya gari."" Anasema kilichofuata katika safari hiyo anayosema iliyokuwa ngumu, watekaji wake walimvua nguo kwa kuhofia huenda ana kifaa cha kutambua anakokwenda yaani tracker na kumfunga mikono na miguu na kwenye dakika 20 wakamfikisha katika nyumba. ""Niligundua kuwa lugha wanayotumia sio lugha ya Tanzania, ilikuwa ni geni."" ""Asubuhi walikuwa wananifungua mikono wananifunga mbele, lakini usiku ndio kulikuwa na mitihani walikuwa wananifunga nyuma. Na wakikufunga nyuma maanake huwezi kulala, lazima ulale kulia au kushoto."" Mo anasema alikuwa akitoa ushirikiano kwa kila alichotakiwa kufanya. Kikubwa anasema alikuwa akimuomba Mungu atoke salama. Siku ya tisa anasema ""walinisukuma pale Gymkhana na nikasikia gari limeondoka."" Kwa muda wote alipewa tu kipande cha khanga aliyotumia kujifinika mpaka siku walipomuachilia ndiyo aliyotumia pia kujifunika. Mo Dewji alitekwa Oktoba 11 2018  na watu wasiojulikana alfajiri wakati alipokuwa akielekea mazoezini alipofika katika hoteli moja ya kifahari katika eneo la Oysterbay jijini Dar es Salaam kama ilivyo ada yake kila siku alfajiri kwa ajili ya kufanya mazoezi ya viungo. Siku tisa baadaye,  Dewji alirejea nyumbani salama. Afisa mkuu wa polisi wa kanda ya Dar es salaam Lazaro Mombasasa aliyemtembelea Dewji kuthibitisha kurejea kwake nyumbani, alisema watu waliomkamata walikuwa na lafudhi ya mojawapo ya lugha za mataifa ya Kusini mwa Afrika. Maswali ambayo hadi leo yamesalia kufuatia mkasa wa kutekwa kwake MO ni: Kwanini ametekwa? Nani aliyemteka? Kwanini hakuwa na mlinzi? Washukiwa kadhaa wamekamatwa, na baadhi yao kuachiwa baada ya kuridhishwa na upelelezi wa maafisa wa usalama. Aliyekamatwa hivi karibuni ni dereva wa teksi Mousa Twaleb aliyefikishwa mahakamani nchini akihusishwa na utekaji wa mfanyabiashara huyo maarufu. Mkuu wa polisi wa Dar es Salaam, kamanda Lazaro Mambosasa alieleza kwamba bwana huyo ambaye pia ni dalali wa nyumba ndiye 'aliyewakaribisha mjini watekaji wa Mo na kuwapangisha nyumba ambayo alidai kuwa waliitumia kumficha Mo baada ya kumteka'. Kuhusu uchunguzi ulipofikia, Mo amesema kwamba hafuatilii sana uchunguzi ambao unafanyika nchini kufuatia mkasa huo ulitokea mwaka jana mwezi kama huu Oktoba. Ameeleza kwamba amekuwa tu akisoma kwenye vyombo vya habari na anachokifahamu kufikia sasa ni kwamba kuna mtu mmoja au wawili kutoka Msumbiji,  mmoja wa Afrika kusini na mwingine Mtanzania ambaye amewekwa ndani. ""Mimi ni mtu nasamehe watu, siweki vitu ndani ya moyo wangu"". Mo alizaliwa tarehe 8 Mei mwaka 1975, ikiwa na maana kwamba kwa sasa ana miaka 43. Alizaliwa eneo la Ipembe, Singida maeneo ya katikati mwa Tanzania. Kwa mujibu wa jarida maarufu la masuala ya fedha la Forbes, ana utajiri wa dola bilioni 1.5. Ni wa pili miongoni mwa watoto sita wa Gulamabbas Dewji na Zubeda Dewji. Alisomea elimu ya msingi katika shule ya msingi ya Arusha na baadaye akasomea elimu ya sekondari katika Shule ya Kimataifa ya Tanganyika (IST) jijini Dar es Salaam. Alisomea masomo zaidi ya sekondari Marekani katika jimbo la Florida mwaka 1992. Alisomea chuo kikuu cha Georgetown jijini Washington DC na kuhitimu mwaka 1998 akiwa na shahada ya kwanza katika biashara ya kimataifa na fedha, na masuala pia ya dini. Baada ya kufuzu, alirejea Tanzania na kuanza kushiriki katika usimamizi wa kampuni ya Mohammed Enterprises Tanzania Limited (MeTL) iliyoanzishwa na babake miaka ya 1970. Alihudumu kwa miaka miwili kabla ya kuwa afisa mkuu mtendaji wa kampuni hiyo, wadhifa ambao ameendelea kuushikilia hadi sasa. Dewji pia ni mpenzi wa michezo na amewekeza katika klabu ya mpira ya Simba Sports Club inayocheza katika Ligi Kuu ya Tanzania ambapo ni mfadhili mkuu kwa sasa. Mo ndiye tajiri namba moja Afrika Mashariki, na pia miongoni mwa matajiri wenye umri mdogo zaidi Afrika. Tathimini ya ukuwaji wa uchumi na Biashara Tanzania Katika kutathmini kuhusu ukuwaji wa uchumi Tanzania Mo ameeleza kuwa kutokana mtazamo na dira ya nchi, hali ni ya kutia moyo. ""Tanzania inakuwa kwa 6.5% dhidi ya wastani wa ukuwaji wa uchumi Afrika, ambao ni 3%. Mfumuko wa bei uko chini ya asilimia 3.5%, hii ni habari nzuri."" Kwa mujibu wa benki ya Dunia, Tanzania imeendeleza ukuwaji wa uchumi katika muongo mmoja uliopita, kwa wastani wa kati ya 6% - 7% kwa mwaka. Kadhalika, idara ya takwimu nchini Tanzania inaeleza kuwa pato jumla la nchi  lilikuwa ni 7% mwaka jana, ongezeko kutoka 6.8% mnamo 2017. Hata hivyo, mfanyabiashara hiyo ameeleza kwamba changamoto hazikosekani. Mojawapo kubwa amelitaja ni ajira, na pia uwekezaji mdogo katika seta kama kilimo na viwanda. Swali kubwa anauliza Mo ni: ""Kwanini viwanda vimefungwa, kwanini havizalishi? Jibu lake anasema, ili kufanikiwa matatu haya ndio yanahitajika: Tatizo kubwa anasema linalopaswa kuulizwa ni 'kwanini mali ghafi husafirishwa nje mfano, 90% ya pamba nchini inayowagusa asilimia kubwa ya wakulima na tunazalisha 10%'. Mfumo anasema ni mzuri lakini tatizo anafafanua ni udanganyifu na ushindani wa haramu katika biashara. Anapendekeza serikali iweke sera zitakazosaidia wafanyabisahara katika sekta hiyo kuwawezesha  kuzidisha uzalishaji wa biashara na kusaidia kudhibiti mali za nchi. Siri ya ufanisi wa Dewji? Kujituma: Anaeleza ni lazima vijana wawe na nidhamu ya kuwa na muda wa kulala, kuamka na kufanya kazi. Binafsi anaeleza kuwa huamka kila siku saa kumi na moja alfajiri na hufanya kazi kwa saa 80 kwa wiki. Kusoma zaidi:  Anausia watanzania hususan vijana wajenge mapenzi ya kusoma. ""Watanzania hatupendi sana kusoma, ni heri kusoma umbea kuliko (content) itayotuongezea elimu."" Kujikita katika biashara ndogo: Hii ni kwa mudhumuni ya kutengeza akiba ambayo anaeleza inakuwa ni msingi kwa vijana wanapokwenda kutafuta mikopo kujiendeleza. Inakuwa na uzito zaidi katika kufanikiwa kupata mitaji ya kupanua biashara zaidi. 'Ili kufanikiwa kupanda lifti, ni lazima upande ngazi' anasema Mo."	https://www.bbc.com/swahili/habari-50234131
technology	Wadukuzi wa Urusi walenga mashirika ya misaada, yasema Microsoft	"Microsoft imesema wimbi jingine la shambulio la kimtandao la Urusi limelenga mashirika ya serikali na vikundi vya haki za binadamu katika nchi 24,mengi ya nchini Marekani. Ilisema karibu akaunti 3,000 za barua pepe katika mashirika zaidi ya 150 zilishambuliwa wiki hii. Kundi lililohusika lilikuwa lile lile lililofanya mashambulio ya SolarWinds ya mwaka jana, ambayo Huduma ya Upelelezi wa Mambo ya nje ya Urusi (SVR) inatuhumiwa kwa kuratibu , Microsoft ilisema. Urusi imekataa mashambulizi yote ya kimtandao. Kremlin Ijumaa ilisema haina ufahamu wa matukio ya udukuzi ya hivi karibuni, na ikaitaka kampuni kubwa ya teknolojia ya Marekani kujibu maswali zaidi, pamoja na jinsi matukio hayo yalivyohusishwa na Urusi. Katika chapisho la blogu lililochapishwa  Alhamisi, Microsoft ilisema mashambulio hayo mapya yalilenga mashirika ya serikali yaliyohusika katika sera za kigeni kama sehemu ya ""juhudi za kukusanya taarifa za  kiintilejensia"". Imesema karibu robo ya mashirika yaliyolengwa yalishiriki katika maendeleo ya kimataifa, kazi za kibinadamu na haki za binadamu. Wakati mashirika mengi ni yaliyoko Marekani, waliolengwa wanatoka nchi takribani 24. Kwa mujibu wa Microsoft, Nobelium, kundi lililoundwa Urusi, lilitekeleza mashambulizi ya wiki hii kwa kupata akaunti ya uuzaji za barua pepe zinazotumiwa na shirika la misaada la Marekani USAID. Wadukuzi walituma barua pepe ambazo zilionekana kuwa za kweli lakini zilijumuisha tovuti ambayo mtu anapobofya  data huibiwa na kuathiri mtandao wa kompyuta nyingine. Msemaji wa Wakala wa Usalama wa Kimtandao na Usalama wa Miundombinu (Cisa) aliiambia Mamlaka ya Shirika la Habari za CBS kuwa walikuwa wanajua juu ya shambulio hilo na walikuwa wakijaribu ""kuelewa zaidi kiwango cha athari zilizojitokeza  na waathirika''. Microsoft ilisema mashambulizi mengi yanayowalenga wateja wake yalizuiliwa moja kwa moja. Haikufahamika mara moja ni majaribio mangapi yalifanikiwa. Jina la Putin laingizwa katika kila mzozo wa kisiasa wa Marekani Wadukuzi waliwezaje 'kufunga' bomba la mafuta Marekani? Mwaka jana, wadukuzi walitumia jukwaa la kampuni ya Marekani ya SolarWinds 'Orion kulenga idara za serikali za Marekani, karibu kampuni binafsi 100 na idadi ndogo ya mashirika ya Uingereza. Mwishowe, karibu wateja 18,000 waliweka programu hiyo ya udanganyifu. SVR ilishutumiwa na Uingereza na Marekani kwa udukuzi huo. Lakini ilikana shutuma hizo. Mkuu wa SVR aliiambia BBC kuwa haihusiki na kampeni hiyo ya mwisho, hata akidokeza Marekani ingeweza kujidukua yenyewe. Na sasa Microsoft imegundua kampeni mpya na kikundi hicho hicho. Itaongeza swali tena - katika mkutano kati ya Rais wa Marekani Joe Biden na mwenzake wa Urusi Vladimir Putin katika wiki chache - kuhusu kama kuna jambo lolote linaloweza kufanywa kudhibiti tishio hili."	https://www.bbc.com/swahili/habari-57299176
technology	Wanaume 3 wakamatwa kwa kuwauza watoto wachanga Instagram Iran	"Mkuu wa polisi katika mji mkuu wa Iran -Tehran, Brigadia Jenera Hossein Rahimi, amesema kuwa mmoja wa watoto hao wachanga alikuwa ni wa siku 20.Mwingine alikua na umri wa mwezi mmoja. Watoto hao wachanga walikua tayari wamenunuliwa kwa hadi dola  $500 (£400), na walikua wanauzwa tena kwa dola kati ya  $2,000 na  $2,500. Mmoja wa watu waliokamtwa anadaiwa kusema kuwa ''alikua anawapata watoto wachanga kutoka familia maskini "" na  ""kuwakabidhi familia ambazo zinaweza kuwapatia maisha bora yajayo"". Brigadia  Rahimi aliviambia vyombo vya habari vya Tehran kwamba maafisa wa polisi walifahamishwa juu ya  ""matangazo ya kibiashara  katika mtandao wa Instagram yanayouza watoto wachanga"". Maafisa hao waligundua ""kurasa 10 hadi 15 za aina hiyo"" katika huduma ya kushirikisha picha na kubaini watoto wawili na wanaume watatu waliokua wamekamatwa, alisema. Watoto hao wachanga wamekabidhinwa kwa huduma za kijamii. Washukiwa walidai kuwa walikua wamewaleta watoto kutoka familia maskini kwa   ""gharama ndogo"", kwa mujibu wa jenerali. Katika video iliyochapishwa na Shirika la habari la Young Journalists Club ,mmoja wa wanaume hao alisema kuwa : ""Hii ingewasaidia sana watoto hawa wachanga kuwa na maisha bora yajayo."" Hii sio mara ya kwanza tukio la aina hii kufichuliwa na mamlaka nchini Iran. Mapema mwkaa huu, polisi katika jimbo la  Gorgan nchini humo alisema kuwa walikua wamewakamata wanawake wane na mwanaume mmoja ambao walidaiwa kuwatafuta wanawake maskini wajawazito na kulipia garama zao za hospitali, halafu wanawachukua watoto wao mara baada ya kujifungua. Mwaka  2016, aliekua Makamu wa rais wa masuala ya Familia na Wanawake Shahindokht Molaverdi alielezea wasiwasi wake juu ya kile alichosema kulikua na  ""idadi ya juu "" ya wanawake wanaotarajia kujifungua wanaouza watoto wao wachanga. Alisema wanawake wanalazimika kufanya hivyo kwa  ""sababu mbalimbali"", ikiwa ni pamoja na umaskini ,uraibu wa mihadarati, ndoa za utotoni na ukosefu wa mahala pa kuishi."	https://www.bbc.com/swahili/habari-53177833
health	Virusi vya corona: Ubalozi wa Marekani wawaonya watu wanaotaka kusafiri nchini Tanzania	Ubalozi wa Marekani nchini Tanzania umeonya wasafiri wanaotaka kutembelea taifa hilo kutofanya hivyo kutokana na uwepo wa maambukizi makubwa ya virusi vya corona na kwamba serikali haijatoa takwimu zozote tangu ilipofanya hivyo mwezi Aprili mwaka jana. Taarifa hiyo ya ubalozi wa Marekani inasema taifa hilo la Afrika Mashariki kwa kipindi chote cha mlipuko wa corona halijaweka marufuku ya kutoka nje kwa raia wake lakini pia halijachukua hatua nyingine kama kutoa miongozo ya namna bora za mikusanyiko kufanyika na matumizi ya usafiri wa umma. Onyo hili la Marekani linakuja siku chache baada ya  Rais wa Tanzania John Magufuli kusema kuwa  serikali yake haijamzuia mtu yeyote kuvaa barakoa, japo anashauri matumizi ya barakoa zilizotengenezwa nchini akisema anaamini baadhi ya zile zinazoagizwa kutoka nje sio salama. Kauli hiyo ya Bwana Magufuli aliyoitoa Jumapili  katika kanisa moja jijini Dar es Salaam iliashiria    kuwa amebadili msimamo wake kuhusu ugonjwa wa Covid 19. Kabla ya hapo, kiongozi huyo alisikika akibeza hadharani matumizi ya barakoa akisema nchi yake imefanikiwa kutokomeza maambukizi ya corona...Magufuli: 'Hatujazuia matumizi ya barakoa' Hata hivyo kituo cha kupambana na magonjwa cha Marekani kinawaelekeza watu kutosafiri nchini Tanzani licha ya taifa hilo kusema liko salama kutokana na kutumia njia mbambali za asili ikiwemo kujifukiza na hata matumizi mimea na matunda. Lakini shirika la Afya Ulimwenguni (WHO) limeonya dhidi ya kutumia maji ya moto kwaajili ya kuoga kama sehemu ya kumaliza virusi, hii ni hatari sana unaweza kuungua... Je, kujifukiza ni tiba ya corona? Mara kadhaa Rais  wa nchi hiyo John Pombe Magufuli ameeleza kutokuwa na imani na chanjo ya corona inayotolewa kwingineko duniani na hata kuwalaumu baadhi ya watu waliokwenda ng'ambo na kupatiwa chanjo na ''kurejea na corona ya ajabu ajabu'' Rais Magufuli amekuwa akisisitizia kuwa  vita ya uchumi ni kubwa na ni mbaya hivyo kuwataka raia wa Tanzania kusimama imara na kumtanguliza Mungu mbele kwani hakuna linaloshindikana kwake iwapo watamuomba kwa uaminifu. Hivi karibuni alitangaza siku tatu za maombi ambapo aliwataka waumini wa dini zote kufunga na kusali kuliombea taifa dhidi ya virusi vya corona hii ikiwa ni mara ya pili anawataka Watanzania kufanya hivyo. Mwaka jana wakati maambukizi ya virusi hivyo yalipopamba moto kote  duniani Rais Magufuli  aliwataka Watanzania kutokuwa na hofu na kusali na baadae kutangaza taifa hilo limeishinda corona kauli ambayo ameendelea kuishikilia na kuisisitiza ''kama mwaka jana tulishinda na mwaka huu tutashinda'', alisema wiki iliyopita. Taarifa hiyo ya ubalozi wa Marekani  inaonya kuwa huenda hospitali na vituo vya afya vikazidiwa na wagonjwa kutokana idadi kubwa ya watu kuambukizwa virusi  vya corona,  lakini upimaji wa virusi hivyo si wa uhakika kwani baadhi ya wale waliopimwa na kupatiwa vyeti vya kuonyesha hawana maambukizi hayo walipopimwa kwenye mataifa mengine walibainika kuwa na virusi hivyo. Siku kadhaa zilizopita Oman nao walipiga marufuku wasafiri kutoka nchini Tanzania kuingia nchini humo, marufuku ambayo inatarajiwa kudumu kwa muda wa siku 15. Habari kutoka nchini Oman zinasema kuwa, hatua hiyo imetokana na maamuzi yaliyotolewa na kamati ya udhitibi wa Corona nchini humo. Kamati hiyo imewataka wananchi wa Oman kutosafiri nje ya nchi ili kuzuia maambukizi na ikibidi kusafiri basi kuwe na sababu maalum. Marufuku hiyo inatarajiwa kuathiri pakubwa wasafiri kutoka Tanzania hasa ikizingatiwa kuwakwamba, kuna watu wengi wanaosafiri kila siku kuelekea Oman wakitokea katika nchi hiyo ya Afrika Mashariki. Taarifa hiyo imekwenda mbali zadi na kuonya juu ya uwepo wa vitisho vya ugaidi kwenye maeneo ya kusini mwa Tanzania, Mkoa wa Mtwara ambao unapakana na nchi ya Msumbuji ambako kundi la dola la kiislamu IS lilatangaza uwepo wake mwaka jana. Ubalozi wa Marekani unasema makundi ya kigaidi yanaweza kufanya mashambulizi kirahisi na kukiwa hakuna onyo kwa walengwa zikiwemo balozi, misikiti na maeneo yanayokaliwa na raia wa kigeni. Katika kukabiliana na athari za mashambulio ya kigaidi, Tanzania imekuwa ikilinda eneo la mpaka wake. Mwezi Mei mwaka jana ilipeleka vikosi vyake kwenye mpaka kati ya nchi hiyo na Msumbiji baada ya kuibuka kwa mashambulizi yaliyotekelezwa na wanamgambo kutoka kaskazini mwa Msumbiji, wanamgambo ambao wamekuwapo tangu mwaka 2017...Tanzania yapeleka wanajeshi wake mpakani na Msumbiji Aidha taarifa hiyo umegusia juu ya haki za watu wanaoshiriki mapenzi ya jinsia moja na kueleza kundi hilo limekuwa likibugudhiwa kwa namna mbali mbali nchini Tanzania na wakati mwingine hata kukamatwa na kutuhumiwa kwa tuhuma mbali mbali na wakati mwingine hata kufanyiwa vipimo kwa nguvu. Licha ya  kuwepo kwa taarifa za unyanyasaji dhidi ya wapenzi wa jinsia moja, serikali ya Tanzania kupitia Wizara yake ya Mambo ya nje mwaka 2018 ilitoa tangazo lake rasmi, kujitenga na hatua ya aliyekuwa Mkuu wa Mkoa wa Dar es Salaam Paul Makonda aliyekuwa ameanzisha kampeni ya kuwakamata na kuwashitaki ''mashoga''...Serikali ya Tanzania 'yamruka' Makonda Taarifa hiyo ilisema kuwa kampeni hiyo ilikuwa ni mawazo binafsi ya Makonda na si msimamo rasmi wa serikali na kwamba serikali itaendelea kuheshimu miaktaba yote ya kimataifa ambayo imesaini na kuiridhia.	https://www.bbc.com/swahili/habari-56184207
business	Coronavirus: Mamilioni ya watu watabaki masikini, Benki ya dunia yaonya	"Watu zaidi ya milioni 24 wataathirika kiuchumi kutokana na mlipuko wa ugonjwa wa corona huko mashariki ya Asia na Pacific,  kwa mujibu wa benki ya dunia. Aidha ripoti hiyo inasema kuwa athari za kiuchumi zinaonekana kutoepukika katika mataifa yote duniani. Benki hiyo imetoa angalizo la athari kubwa ambayo itajitokeza hasa katika mataifa yanayoendelea. Athari hizo ni pamoja na utalii kushuka Thailand na visiwa cha Pasific, Vilevile kwenye viwanda vya Vietnam na Cambodia. Benki ya dunia imetaka ukanda huo kuwekeza katika sekta ya afya na viwanda vya vifaa tiba ili kuwezesha bara hilo kuwa na hali ya ahueni wakijumlisha msaada wanaopata. Katika hali hiyo ,watu wapatao milioni 24 au pungufu ya watu hao hawataweza kuepuka umasikini katika ukanda huo kwa mwaka 2020 kutokana na mlipuko wa ugonjwa wa corona. Kama hali ikiwa mbaya zaidi, benki ya dunia imeweka makisio kuwa watu wapatao milioni 35 ,wanatarajiwa kubaki katika ufukara, wakiwemo raia milioni 25 wa China. Kiwango cha umasikini kilichopimwa ni chini ya dola 5.5 kwa siku. Benki ya dunia imesema pia uchumi katika upande wa mashariki mwa Asia unakua polepole sana kiwango cha 2.1% ukilinganisha na 2019 ulikuwa unakuwa kwa 5.8%. Benki ya dunia imeeleza kuwa si rahisi katika hali hii ya mlipuko wa ugonjwa ,uchumi kukua. ""Habari njema ni kwamba ukanda huo umeweza kukabiliana na janga hilo ingawa mataifa yake wanapaswa kuchangamka kurejesha uchumi katika mstari kama ilivyokuwa hapo awali"". Takwimu za uchumi wa China zilizotolewa siku ya Jumanne, zinaleta matumaini wakati wakiona namna ya kuwa na viwanda katika majengo waliyojenga mwezi Februari. Maafisa wa China wameonesha namna walivyoibuka kwa kasi mwezi huu na kuvunja rekodi ya 35.7 kwa mwezi Februari. Huku takwimu za juu ya 50 kuonekana kukua. Hii inamaanisha kuwa shughuli za kiuchumi zimekuwa licha ya kwamba bado ziko chini kutokana na mlipuko wa ugonjwa wa corona. Matokeo ya sasa ni jambo ambalo haliwezi kuzuilika katika mataifa yote duniani kwa mwaka 2020. Masikini watazidi kuwa masikini na wataongezeka-wakati mataifa tajiri pia watahangaika kuimarisha biashara zao na maendeleo yao."	https://www.bbc.com/swahili/habari-52111917
religion	Mwanamke Mfaransa akamatwa baada kwa kuchuchua video akiwa mtupu eneo takatifu	"Mwanamke Mfaransa amekamatwa nchini India kwa kutengenea video yake akiwa uchi  kwenye daraja takatifu lililoko katika mji wa kaskazini wa Rishikesh. Video hiyo iliyochukuliwa mkwenye daraja la Lakshman Jhula ilitumwa kwenye mitandao  ya kijamii. Mwanamke hyo sasa anakabiliwa na mashitaka chini ya sharia ya intaneti  ya India , na anaweza kufungwa hadi miaka mitatu jela iwapo atapatikana na hatia , limesema shirika la habari la AFP. Daraja hilo linalopita juu ya mto Ganges  ambao ni eneo takatifu na eneo maarufu sana kwa watalii. Mwanamke huyo ambaye baadae aliachiliwa kwa dhamana, aliwaambia polisi kuwa video hiyo ilitengenezwa kwa ajili ya kunadi biashara yake ya vipuli vya urembo. ""Labda Ufaransa haya mambo hayapingwi. Lakini  Rishikesh ni eneo takatifu na  Lakshman Jhula ni eneo ambako miungu ya Hindu Ram, kaka yake  Lakshman  na mke wake Sita walipita mto Ganges,"" RK Saklani, mkuu wa kituo cha polisi ambako mwanamke huyo alipelekwa aliliambia shirika la habari la  AFP. Mwanamke huyo ambaye utambulisho wakehaujatangazwa rasmi, alikamatwa  siku ya Alhamisi baada ya polisi kufahamishwa juu ya picha zake za video. ""Wakati wa kuhojiwa na polisi, alikiri kuwa alipiga video hiyo ya uchi lakini akadai hakufahamu kuwa kupiga picha za aina hiyo ilikuwa ni kinyume na sharia nchini India. Alisema kuwa alipiga picha  na video kwa lengo la kunadi biashara yake ya mikufu ya shanga ,""  afisa mwingine wa polisi aliliambia gazeti la India  Hindustan Times. Kesi hiyo inaweza kuchukua miezi kadhaa kabla ya hukumu kutolewa."	https://www.bbc.com/swahili/habari-53973521
health	Monkeypox: Chanjo dhidi ya ugonjwa huo na mambo mengine ambayo hufanya mlipuko wa sasa usitie watu wasiwasi	Virusi vingine vimesababisha tena wasiwasi ulimwenguni ambao bado haujaibuka kutoka na janga la corona. Ugonjwa wa Monkeypox, ambao umewaathiri Waafrika kwa karne nyingi, umeanza kuripotiwa katika mataifa kadhaa duniani, ikiwa ni pamoja na Marekani, Canada na mataifa kadhaa ya Ulaya. Ingawa milipuko hiyo kwa sasa imedhibitiwa, ripoti za visa vipya katika nchi tofauti zimezua wasiwasi katika maeneo mengi. Hata hivyo, ingawa mamlaka za matibabu zinasema kuwa bado hakuna habari nyingi juu ya mlipuko mpya na njia zinazowezekana za maambukizi, kwa sasa wanahakikisha kwamba hakuna sababu ya hofu au hatari kubwa kwa umma kwa ujumla. ''Ni muhimu kusisitiza kwamba ugonjwa wa monkeypox hausambai kwa urahisi kati ya watu na hatari kwa umma ni ndogo sana,'' Nick Phin, naibu mkurugenzi wa Huduma ya Kitaifa ya Maambukizi katika ofisi ya afya ya umma ya Uingereza alisema. Michael Head, mtafiti mkuu katika masuala ya afya duniani katika Chuo Kikuu cha Southampton, anasema kwamba ingawa bado kuna mapungufu katika ufahamu kuhusu mlipuko wa sasa, hafikirii watu wanahitaji kuogopa viwango vya maambukizi kama vile vinavyoonekana kwenye janga la corona. ''Nadhani itakuwa nadra sana kwetu kuona zaidi ya visa vichache katika kila mlipuko. Na hakika hatutaona viwango vya maambukizi ya mtindo wa Covid,'' aliambia Kituo cha Vyombo vya Habari vya Sayansi. Na ni kwamba, tofauti na kesi za kwanza za ugonjwa wa Covid-19 ziliripotiwa, ambayo hakuna chochote kilichojulikana, monkeypox ni ugonjwa unaojulikana, ambao kuna hata chanjo, matibabu na uzoefu wa hapo awali kutoka kwa milipuko ya hapo awali. Inapaswa pia kukumbushwa katika akili kwamba mifumo ya ufuatiliaji wa magonjwa sasa pia ni ya kisasa zaidi na sasa ni rahisi kutambua na kubaini virusi, ambayo inaweza kumaanisha kuwa pia kuna habari zaidi kuhusu matatizo, magonjwa ya kuambukiza au aina mbalimbali za virusi. Mamlaka za afya zinaonya, hata hivyo, kwamba hii haimaanishi kuwa tahadhari na hatua hazipaswi kuchukuliwa ili kuzuia kuenea kwa visa zaidi vya ugonjwa huu wa sasa: kwasababu virusi hubadilika mara kwa mara na hakuna kitu kinachohakikishia kuwa mlipuko mmoja utakuwa sawa na mwingine. Hizi hapa ni baadhi ya sababu kwa nini wataalam wa afya wanaamini kuwa visa vilivyoripotiwa kufikia sasa havina tishio kubwa kwa umma. Wakati kisa cha kwanza cha covid-19 kilipoanza kuripotiwa duniani, moja ya swali kubwa lilikuwa ni aina gani ya viini ilisababisha na nini asili yake. Ingawa SARS-Cov-2 ilitambuliwa kwa muda mfupi na nadharia kadhaa zinaonyesha kwamba ilipitishwa kutoka kwa wanyama kwenda kwa wanadamu, bado inajadiliwa ni mnyama gani na jinsi ilipitishwa kwa watu hapo awali. Tofauti na hali hiyo, virusi vinavyosababisha monkeypox vimejulikana kwa zaidi ya nusu karne, hivyo inajulikana jinsi vinavyofanya kazi na jinsi vinavyoambukizwa. Ingawa inaaminika kuwa umeathiri watu barani Afrika kwa muda mrefu zaidi, uligunduliwa mnamo mwaka 1958 katika nyani waliohifadhiwa kwenye maabara kwa uchunguzi, na hivyo ndivyo jina la ugonjwa huo lilivyopatikana. Hata hivyo, tafiti zilizofuata zilionyesha kuwa waenezaji wakuu wa ugonjwa huo walionekana kuwa panya na sio nyani. ''Monkeypox iligunduliwa kwa mara ya kwanza katika nyani miaka ya 1950, lakini ilipofika mwaka 1970 ulienea kwa binadamu. Pia inapatikana kwa wanyama pori wengine kama vile panya, hivyo nyani anaweza asiwe hifadhi kuu ya asili ya virusi. Maambukizi kwa binadamu inadhaniwa kuwa ni kwa sababu ya kumeza wanyama walioambukizwa,'' Simon Clarke, Profesa Mshiriki wa Cellular Microbiology katika Chuo Kikuu cha Reading, aliambia Kituo cha Vyombo vya Habari vya Sayansi. Watafiti hao wamebaini aina mbili za virusi hivyo, moja kutoka Afrika ya Kati, ambayo husababisha ugonjwa wenye dalili zaidi, na nyingine kutoka Afrika Magharibi, ambayo husababisha ugonjwa usio na nguvu sana na hilo limegunduliwa katika kesi zilizoripotiwa hadi sasa. Ingawa katika kesi za mlipuko mpya, mamlaka ya matibabu imeeleza kuwa baadhi ya wagonjwa wanafanana kuwa wanaume wanaofanya mapenzi na wanaume wengine, kwa sasa hakuna ushahidi kwamba virusi hivyo vimebadilika na kuwa aina ya maambukizi ya ngono, ambayo hayakuwa yamejulikana hadi sasa. Kwa kuwa virusi vinavyojulikana ambavyo vimeathiri jamii kwa miongo kadhaa, kuna chanjo na matibabu yanayopatikana. Kwa kuwa virusi vya monkeypox vinahusiana kwa karibu na kile kinachosababisha ugonjwa wa ndui, chanjo ya ndui pia imeonekana kuwa nzuri kwa magonjwa yote mawili. Vituo vya Marekani vya Kudhibiti na Kuzuia Magonjwa (CDC) vinaeleza kwenye tovuti yake kwamba ingawa hakuna matibabu mahususi yanayopatikana kwa sasa kwa maambukizi ya ugonjwa wa monkeypox, milipuko inaweza kudhibitiwa kwa kutumia dawa. Kuna dawa ambazo tayari ziko sokoni na zimeidhinishwa na zimeonyeshwa kuwa na ufanisi dhidi ya ugonjwa huo, kama vile cidofovir, ST-246 na vaccinia immunoglobulin. Pia kuna chanjo iliyoidhinishwa ya mataifa mengi ya kuzuia na kutibu ugonjwa wa monkeypox, iitwayo JYNNEOSTM (pia inajulikana kama 'Imvamune au Imvanex') na inatolewa na kampuni ya dawa ya Denmark ya Bavarian Nordic. Takwimu za awali kutoka kwa matumizi yake barani Afrika zinaonyesha kuwa ina ufanisi wa angalau 85% katika kuzuia monkeypox. Kuna chanjo ya pili ya ndui, ACAM2000, iliyotengenezwa na Emergent Product Development, ambayo pia inaaminika na mamlaka ya matibabu kutoa kinga fulani dhidi ya monkeypox. Kwa kweli, ni hii ambayo ilitumika katika mlipuko ulioripotiwa mnamo 2003 huko Marekani. WHO inabainisha kuwa baadhi ya watu waliopokea chanjo ya ndui wanaweza pia kuwa na viwango fulani vya kinga, ingawa katika nchi nyingi chanjo hii ilisitishwa takriban miaka 40 iliyopita wakati ugonjwa huo ulipozingatiwa kuwa umetokomezwa. Chanjo, katika nchi nyingi, kwa sasa zimeidhinishwa tu kwa watu walio na umri wa zaidi ya miaka 18 ambao wanachukuliwa kuwa katika hatari kubwa ya kuambukizwa ugonjwa huo. 3. Hauambukizi sana Shirika la Usalama wa Afya la Uingereza linasema kuwa, tofauti na magonjwa mengine ya kuambukiza, monkeypox hausambai kwa urahisi kati ya watu. Katika milipuko ya hapo awali, mtu aliyeambukizwa alisambaza virusi, kwa wastani hadi kati ya sifuri na mtu mmoja, kwa hivyo viwango vya uambukizaji vimekuwa chini sana. ''Katika hali nyingi, mtu mgonjwa haambukizi virusi kwa mtu mwingine yeyote,'' Jay Hooper, wa Taasisi ya Utafiti wa Magonjwa ya Kuambukiza ya Jeshi la Merika, aliiambia NPR katika ripoti ya ugonjwa huo. Dk Head, kutoka Chuo Kikuu cha Southampton, anaeleza kwamba hii ni kwa sababu virusi vinahitaji mgusano wa karibu sana, wakati mwingine ngozi hadi ngozi, na mtu aliyeambukizwa ili kuambukizwa. Kulingana na WHO, kiwango cha vifo kwa monkeypox imeanzia 0 hadi 11% katika idadi ya watu kwa ujumla na imekuwa juu zaidi kati ya watoto wadogo. Kuenea kwa monkeypox kunaweza kutokea wakati mtu anapogusana kwa karibu na mnyama, binadamu au nyenzo zilizo na virusi, ambazo huingia mwilini kupitia ngozi iliyopasuka (hata kama haionekani), njia ya upumuaji, au utando wa (macho), pua au mdomo). Shirika la Usalama wa Afya la Uingereza linaeleza kuwa kuenea kwa ugonjwa huo kutoka kwa mtu mmoja hadi kwa mwingine ''ni nadra sana'' lakini kunaweza kutokea kwa: Kisa cha kwanza cha monkeypox cha binadamu kilirekodiwa mwaka wa 1970 katika Jamhuri ya Kidemokrasia ya Congo, na milipuko au visa vya maambukizi vimeripotiwa katika nchi kadhaa za kati na magharibi mwa Afrika kwa miongo kadhaa tangu wakati huo. Ingawa visa vya binadamu kuwa na monkeypox nje ya Afrika ni nadra, vimeripotiwa katika miaka ya hivi majuzi nchini Marekani, Uingereza, Israel na Singapore. Kwa kweli, huko Uingereza, ambapo kisa cha kwanza cha mlipuko wa sasa kiligunduliwa, wagonjwa walio na ugonjwa huo pia walisajiliwa mnamo 2018, 2019 na 2021. Milipuko hii yote ambayo imegunduliwa hapo awali nje ya Afrika imekuwa kidogo sana, na watu wachache sana wameambukiz Katika mlipuko nchini Marekani mnamo mwaka 2003, watu 47 waliugua. Kuwepo kwa milipuko ya hapo awali huwapa mamlaka ya afya ujuzi sio tu kuhusu njia ambazo virusi vinaweza kuambukizwa, lakini pia uzoefu wa jinsi ya kuvidhibiti, kutibu wagonjwa na kupendekeza njia za kupunguza uambukizaji. Hata hivyo, mashirika ya afya ya nchi kadhaa yalitangaza kwamba watafuatilia kwa karibu mabadiliko ya kesi mpya, ikizingatiwa kwamba hadi kuwe na data ya kutosha, haiwezi kusemwa kimsingi kuwa hali itakuwa sawa kwa sasa. Ukweli ni kwamba, hakujawahi kuwa na visa vingi vya ugonjwa wa monkeypox hivyo kurekodiwa kwa wakati mmoja katika nchi kadhaa na bila uhusiano unaowezekana kuanzishwa kati ya watu walioambukizwa na kusafiri kwenda Afrika, kama ilivyo sasa.	https://www.bbc.com/swahili/habari-61519226
entertainment	Habari katika Picha: Harusi ya kitamaduni ya mcheza filamu na mchekeshaji Williams Uchemba na Brunella Oscar	"Mchezaji filamu maarufu wa Nigeria, ambaye kwa sasa amegeuka kuwa mchekeshaji  Williams Uchemba amefanya harusi ya kufana ya kitamaduni na mpenzi wake  Brunella Oscar mwishoni mwa juma. Harusi yao ya kufana ilifanyika  Alor, Anambra state, ambako ni nyumbani kwa mpenzi wake  Brunella. Harusi hii imefanyika wiki kadhaa baada ya kumtaka   Williams Uchemba kumuomba uchumba  Brunella ambaye alimkubalia na picha za sherehe ya kumvisha pete ya uchumba zilitumwa kwenye mitandao ya kijamii na umma wa wafuasi wake wakawatakia kila la kheri katika safari yao ya mapenzi. Baadaye alifichua kuwa ndoa yao ya kidini itafungwa tarehe 21 Novemba 1, 2020 . Mke wa Uchemba ni daktari katika hospitali  ya Nigeria inayofahamika kama Hill York Medical. Williams Uchemba alianza kazi yake ya filamu akiwa na umri mdogo ambapo alipata umaariufu sana kwa filamu kama  'Beyond Belief' na  'The World of Riches.' Hivi karibuni alirejea kama mchekeshaji wa mitandao ya kijamii   ambapo amepata umaarufu zaidi  kwa wimbo wake wenye maneno  , ""I don't like what I hate."" Mwaka 2018, akiwa mchezaji wa filamu,  Williams Uchemba  alishinda tuzo la mtu binafsi anayehamasisha usaidizi wa jamii na tuzo ya kwanza ya Mitandao ya kijamii. Uchemba alimekuwa akifanya kampeni ya mitandao ya kijamii inayojulikana kama, 'Project One Million'  kwa lengo la kuwasaidia watu masikini kupata elimu na ujuzi  pamoja na  nyumba za garama nafuu. Mwaka  2018, alikabiliwa na sakata ya ufisadi baada ya mwanaharaka nchini Nigeria, Edafe Okoro kusambaza ujumbe ulioonesha madai ya Uchemba kwamba yeye ni balozi wa Umoja wa Mataifa. Edafe Okoro  alidai kuwa Uchemba alimuomba pesa kwa ajili ya kulipa ili aweze kuwekwa katika ujumbe wa vijana katika tukio la vijana la Umoja wa Mataifa nchini Marekani, akidai kuwa ni balozi wa Umoja wa Mataifa wa vijana. Kulingana na ushahidi wake aliokuwa ameurekodi katika simu uliosambazwa sana kwenye mitandao ya kijamii, Edafe  alimfahamisha mjumbe wa Umoja wa Mataifa wa vijana, Jayathma Wickramanayake na baadaye alitweet akisema kuwa hawakumpata mwakilishi wa Nigeria. Uchemba  alikanusha madai hayo kutoka kwa Edafe pamoja na madai kuwa alijifanya kuwa mjimbe wa Umoja wa Mataifa . Alisema ni kazi ya watu inayolenga kumharibia jina kupitia mitandao ya kijamii."	https://www.bbc.com/swahili/54971710
health	Virusi vya Corona : WHO inataka mataifa ya Afrika kuweka chanjo zilizopitwa na muda wamatumizi	"Shirika la Afya Duniani (WHO) limezitaka nchi za Kiafrika kutoharibu chanjo za Covid-19 ambazo zimepitisha muda wa matumizi Nchi hizo zimeambiwa zihifadhi chanjo hizo na kusubiri mwongozo zaidi. Ombi hilo linakuja baada ya Malawi na Sudan Kusini kusema zitaharibu zaidi ya dozi 70,000 za chanjo ya Oxford-AstraZeneca kwa sababu muda wa matumizi yake ulikamilika mwezi  Aprili. Lakini Kituo cha Afrika cha Kudhibiti Magonjwa (Africa CDC) kilisema kimehakikishiwa kuwa chanjo hiyo ni salama kutumiwa. Chanjo nyingi zinaweza kutumiwa hadi miezi 36 baada ya utengenezaji, lakini kwa sababu  chanjo za Covid-19 ni mpya sana hakuna data ya kutosha kuthibitisha ufanisi wao kwa muda mrefu. Uamuzi wa mwisho juu ya kutumia chanjo zilizopitisha muda  wake  wa matumizi ni wa wasimamizi wa kitaifa wa dawa.Mwandishi wa BBC wa afya huko Nairobi, Rhoda Odhiambo, anabainisha. Utoaji wa chanjo za coronavirus kote Afrika umekuwa polepole, kwa sababu ya maswala ya usambazaji na wasiwasi mkubwa juu ya usalama wa chanjo hiyo ""Ombi langu  kwa nchi wanachama ni: ikiwa tunafanya wajibu wetu  wa kuhakikisha kuna chanjo hizi , fanyeni wajibu wenu  na mtumie chanjo,"" John Nkengasong, mkurugenzi wa Afrika CDC, aliambia mkutano na waandishi wa habari Alhamisi. Malawi ilisema imepanga kuharibu zaidi ya dozi 16,000 za chanjo ya AstraZeneca, ambazo zilitengenezwa na Taasisi ya Serum ya India (SII), kwa sababu tarehe yao ya matumizi  ilikuwa 13 Aprili. Sudan Kusini, wakati huo huo, ilipanga kutupa dozi 59,000 kwa sababu hiyo hiyo. Dozi za chanjo hiyo zilitolewa kwa nchi 13 za Kiafrika kupitia ushirikiano kati ya Jumuiya ya Afrika (AU) na kampuni ya mawasiliano ya MTN Group, Peter Mwai wa BBC kutoka ya Reality Check ameripoti. AU ilinunua dozi milioni moja ya chanjo ya AstraZeneca kutoka Afrika Kusini, ambayo ilikuwa imeacha kutumia chanjo hiyo  huku kukiwa na mashaka juu ya ufanisi wake dhidi ya aina mpya ya virusi hivyo  ambayo ilikuwa imesambaa nchini. Afrika CDC ilipeleka dozi hizo kwa nchi hiyo  mwishoni mwa Machi, wiki chache kabla ya muda wake wa matumizi kumalizika Bwana Nkengasong, ambaye aliita hali inayozingira utoaji wa chanjo  hiyo ""kuwa na changamoto kubwa"", alisema SII ilikuwa imeshauri Afrika CDC kwamba ""chanjo bado zinaweza kutumika hata baada ya miezi tisa"". Mkurugenzi wa WHO kanda ya Afrika Matshidiso Moeti alizitaka nchi ""kuhifadhi chanjo hizi salama tunapoendelea kusoma na kujaribu kupata ushauri dhahiri ikiwa chanjo zinaweza kutumika kwa muda mrefu"". `Kando na  Malawi na Sudan Kusini, WHO ilisema Ghana na Sierra Leone pia hazijatumia chanjo zao zote kutokana na  kupita kwa tarehe ya matumizi yake. Waziri wa afya wa Sierra Leone alisema nchi hiyo imebaki na karibu theluthi moja ya dozi  walizopokea. ""Ilibidi tushindane ili kuhakikisha kuwa tunapeana kipaumbele matumizi ya chanjo hizi,"" Austin Demby aliambia BBC. Kati ya nchi 55 za Kiafrika, 41 wamefaidika na utoaji wa chanjo kupitia mpango wa kugawana  chanjo ulimwenguni wa Covax. Saba bado hazijapokea awamu ya  kwanza. Mpango wa Covax unakusudia kuhakikisha chanjo zinatolewa  kwa usawa kati ya mataifa yote, matajiri na maskini. Kufikia sasa, zaidi ya dozi  milioni 38 za  chanjo zimepelekwa kwa nchi 98. Wataalam wa afya wanasema upatikanaji sawa wa chanjo ni muhimu kumaliza janga hilo."	https://www.bbc.com/swahili/habari-56855373
technology	Kwa nini maana ya ishara ya mkono imezua gumzo China?	"Video inayomuonesha msichana wa Kichina akitumia kiujanja ishara ya mkono kuomba msaada imesambazwa sana katika mtandao wa kijamii wa TikTok - hali inayoifanya mamlaka ya nchi hiyo kuingiwa na kiwewe. Msichana huyo anaonekana akisindikizwa na mtu asiyemjua katika uwanja wa ndege. Kwa sababu hakuwa alihofia wa kupiga mayowe ili apate usaidizi aliamua kuonesha ishara ya mkono iliyomaanisha mambo yako ""SAWA"". Hatua hiyo iliwafanya wapita njia kubishana ikiwa msichana huyo alikua sawa au la lakini wengine waligundua kuwa anazuiliwa bila hiari yake. Baadae aliukutanishwa na wazazi wake. Lakini kwa nini video hiyo iliyozua gumzo kali katika mitandao ya kijamii nchini China imeikasirisha mamlaka ya nchi hiyo? Licha ya kuwa ishara inayomaanisha mambo ni ""shwari"" inajulikana na watu wengi duniani, nchini China maana ya ishara hiyo inaweza kubadilika ukigeuza mkono kidogo tu. Vidole viwili vikishikana pamoja, na mkono wako uoneshshe ishara ya nambari""110"" -Kwa Wachina inamaanisha kuwasiliana na polisi katika hali ya dharura. Ktika video hiyo mhisika anaonesha ishara ambayo hata mtoto mdogo anaweza kung'amua kuwa unakabiliwa na tatizo. Ili kuhamasisha jamii kuhusu ishara hiyo mwisho wa video hiyo kuna mwanamume anaewaambia watu ""sambaza ujumbe huu"" ili watu  waitumia wanapotaka usaidizi"" kama pengine wametekwa nyara  na wanahofia maisha yao"". Video hiyo inaonekana kama tangazo la kibiashara kwa umma, kwa hivyo watumiaji wengi wa mitandao ya kijamii walidhania linaungwa mkono na polisi. Gazeti la kibiashara la kila siku linalofahamika kama Chengdu Economic linasema kanda hiyo ya video inayosambazwa katika mtandao wa TikTok inaonesha kana kwamba imetolewa na polisi. Hata hivyo aliyenasa video yenyewe hajabainika mpaka sasa Tayari vyombo rasmi vya habari vinawasilisha ujumbe wa mtandao wa kukabiliana na taarifa ghushi unaofahamika kama Piyao, kukosoa video hiyo kwa upotoshaji na kuongeza kuwa polisi hawana uhususiano wowowte na kanda hiyo ya video. ""Ishara kama hiyo haina msingi wowote ikitumiwa kuomba musaidizi wa dharura,"" ulisema, ishara hiyo haisaidii ikiwa anayeitumia hajui maana yake halisi hawezi kupata usaidizi anaotafuta. Linaongezea kuwa halijawahi ""kutangaza ishara hiyo kwa umma ili watu watumie wakiwa katika hali ya hatari"", na kutoa wito kwa watu kufuata mfumo wa jadi wa kupiga simu polisi wakiwa katika hali ya hatari ili wapate usaidizi. Licha ya mamlaka kujitenga na kanda hiyo ya video na kampeini yake kupata umaarufu wa ghafla katika mtandao wa TikTok, imezua mjadala mkali ikiwa ishara hiyo inaweza kutumiwa kuwafanya Wachina wajue ikiwa mtu anakabiliwa na hali ya hatari. Baadhi yao katika mtandao maarufu wa Sina Weibo wanasema ""kupiga mayowe kama ishara ya kuomba msaada kunasidia zaidi badala ya kuonesha ishara"", huku wengine wakisema ishara huenda ikatafsiriwa visivyo  hali ambayo inaweza ""kuwapotosha watu"" na kusababisha hali ya taharuki. Lakini katika nchi zilizo nda utawala wa kiimla watu hawana uhuru wa kujieleza hadharani, baadhi yao wanasifia lugha ya ishara katika mazingira kama hayo ambayo wanafananisha na mtu aliyetekwa nyara. ""Lugha za ishara inaweza kusaidia nchi"", mmoja wa watumiaji wa lugha hiyo alisema. ""Alimradi kila mtu anaielewa, tunaweza kuitumia ,"" mwingine alisema. ""Bora sote tunaelewa maana ya ishara inayotolewa hakuna shida."" Nambari kama ishara ya uasi Baadhi ya nambari kwa muda mrefu zimetumiwa na watumiaji wa mitandao ya kijamii kukosoa serikali bila ya maana halisi kujulikana. Watu wamegundua mbinu ya kuzungumzia mauaji ya Tiananmen Square ya mwaka 1989 - ambayo serikali iliweka siri kwa miongo mitatu- kwa kutumia nambari fiche kama  ""46""kumaanisha (4 Juni), ""64"" (Juni 4) au ""1989"". Mamlaka ilibaini maana ya nambari hizo na imekuwa ikiweka vikwazo kuhusu utumizi wake lakini hiyo haimaanishi kuwa ujumbe unaojumuisha nambari hizo zinafutwa. Mwimbaji Taylor Swift - ambaye alikuwa maarufu sana China - alipozindua albamu 1989, serikali ilikua na wakati mgumu kufuatilia ujumbe unaoangaziwa katika muziki wake. Kulikua na hofu huenda muziki wake unatumia maana fiche kupitisha ujumbe wenye utata katika historia ya hivi karibuni ya China."	https://www.bbc.com/swahili/habari-49589705
sports	Tetesi za soka Ulaya Jumatatu 07.12.2020:Dybala, Trippier, Wan-Bissaka, Ozil, Almada	Mshambuliaji wa Juventus na Argentina Paulo Dybala, 27, amepata ofa za timu kubwa sita za ligi ya Primia-Manchester United, Liverpool, Chelsea, Tottenham, Manchester City na Arsenal. (90Min) Manchester United inamfuatilia mlinzi wa Kiingereza wa Atletico Madrid Kieran Trippier, 30, huku Ole Gunnar Solskjaer akimuhitaji pia kwa ajili ya kumpa changamoto Aaron Wan-Bissaka, 23.(Telegraph) Kiungo wa kati wa Arsenal  Mesut Ozil, 32, anaamini kuwa ataweza kupata klabu nyingine bora - lakini ana uwezekano wa kuondoka kabla ya msimu ujao. (Kioo) Manchester United imeibuka kuwa kinara katika kinyang'anyiro cha kupata saini ya kiungo wa kati wa Argentina Thiago Almada, 19,  wa Velez Sarsfield. (Todo Fichajes, via Team Talk) Kiungo wa kati wa Liverpool, Mholanzi Georgio Wijnaldum, 30, amedokeza kuwa anasubiri klabu ichukue hatua kuhusu kuongeza mkataba wake. (Mirror) Arsenal inaweza kulazimika kuharakisha uhamisho wa Dominik Szoboszlai wakati wa dirisha la Januari baada ya habari kuibuka kuwa Real Madrid wamepanga kutoa kitita cha fedha kwa ajili ya kiungo wa kati wa Hungary anayekipiga Salzburg. (Express) Wadhamini wa shati wa Manchester United Chevrolet wanaamini itakuwa jambo la thamani kibiashara kusaidia kufadhili hatua ya kumrejesha, Old Trafford mshambuliaji wa Juventus na Ureno Cristiano Ronaldo, 35.(Auto Esporte, via Sun) Mkurugenzi wa michezo wa Paris St-Germain Leonardo ameondoa matarajio ya klabu kumsajili kiungo mchezeshaji wa Argentina Lionel Messi ikiwa mchezaji huyo wa miaka 33 ataondoka Barcelona mwakani. (Mail) West Ham ni miongoni mwa vilabu vingi vya England na Ureno vinavyomtolea macho mchezaji wa zamani wa Tottenham Marcus Edwards, winga wa Uingereza mwenye umri wa miaka 22 sasa anaichezea Vitoria Guimaraes. (Team Talk) Mchezaji wa nafasi ya ulinzi  anayekipiga katika klabu ya Brighton Dan Burn, 28, amesema wachezaji wa Albion watamuunga mkono mchezaji yeyote atakayebainisha kuwa anashiriki mapenzi ya jinsia moja. (Argus)	https://www.bbc.com/swahili/habari-55211652
health	Virusi vya corona: Marufuku kutembeleana majumbani katika baadhi ya maeneo Uingereza	Mamilioni ya watu kaskazini mwa Uingereza wanakabiliana na sheria mpya ya marufuku ya kutembeleana majumbani kufuatia ongezeko la maambukizi ya virusi vya corona. Sheria hiyo imeanza kutekelezwa mijini Manchester, mashariki ya Lancashire na sehemu ya magharibi mwa Yorkshire. Katibu wa wizara ya afya ameiambia BBC kuhusu ongezeko la maambukizi kutokana na tabia ya watu kutembelea marafiki na ndugu. Baadhi wamekosoa muda ambao tangazo hilo lilitangazwa kuwa majira ya jioni ya Alhamisi. Katibu wa wizara ya afya bwana Matt Hancock alisema taarifa hiyo ililenga watu ambao walikuwa wamekutana na waliombukizwa kuacha kutembelea jamaa zao ili kupunguza maambukizi. Marufuku mpya ambayo imeanza usiku wa kuamkia leo saa sita, ina maanisha kuwa watu hawataweza kutembeleana majumbani au katika bustani binafsi. Vivyo hivyo wamesitisha watu kujichanganya kwenye vilabu vya pombe, migahawa ingawa wataweza kutembelea maeneo ya hosptali. Mabadiliko hayo yamekuja wakati wa maandalizi ya sherehe za Eid na wiki chache tu baada ya Uingereza kulegeza masharti yakei ya kuwaruhusu watu kukutana nje tangu mwishoni mwa mwezi Machi. Sheria hiyohiyo imewekwa Leicester, eneo ambalo kuna marufuku tangu mwezi uliopita. Ingawa vilabu ,migahawa na maeneo mengine yanafunguliwa mjini kuanzia Jumatatu.	https://www.bbc.com/swahili/habari-53613708
technology	Donald Trump kurejea mtandaoni hivi karibuni, asema mshauri wake	"Aliyekuwa Rais wa Marekani Donald Trump hivi karibu atarejea katika mtandao wa kijamii ""mtandao wake mwenyewe"", mshauri wake amesema. ""Nafikiri tutamuona Rais Donald Trump akirejea kwenye mtandao wa kijamii katika kipindi cha karibu miezi miwili au mitatu,"" Jason Miller amezungumza na Fox News. Alisema mtandao huo ""utakuwa unaovuma kati ya mitandao ya kijamii"" na ""utabadilisha kabisa mitandao"". Bwana Trump alikatishwa kutumia mtandao wa kijamii wa Twitter na Facebook baada ya kutokea kwa ghasia mbaya za mwezi Januari katika Bunge la Capitol Washington DC. Shambulio hilo lilitekelezwa Januari 6 na wafuasi wa Trump na kusababisha mauaji ya watu 5 akiwemo afisa wa polisi na kutikisa misingi ya demokrasia ya Marekani. Siku kadhaa baadaye, mtandao wa Twitter ulisema kuwa akaunti ya Bwana Trump ya - @realDonaldTrump - ""imekatishwa kabisa… kwasababu ya hatari ya kusababisha ghasia zaidi. Bwana Trump alitumia mtandao wa Twitter kwa zaidi ya miaka 10 kuepuka vyombo vya habari vya zamani na aliweza kuzungumza na wapiga kura moja kwa moja. Donald Trump alikuwa na karibu wafuasi milioni 90 katika mtandao wa kijamii. Hapana. Siyo kweli. Bwana Miller alitoa taarifa akisema kwa hilo ""kila mmoja atasubiri kuona hasa ni kipi kitakachokuwa kinatekelezwa na Rais Trump"". Mshauri alisema Bwana Trump alikuwa akifanya ""mikutano ya ngazi ya juu"" huku timu kadhaa zikifikiria mradi wake katika eneo la Mar-a-Lago fukwe ya Florida. ""Kampuni kadhaa"" tayari zimewasiliana na aliyekuwa rais, Bwana Miller amesema. ""Mtandao huu mpya utakuwa mkubwa,"" aliongeza, akitabiri kuwa Bwana Trump atavutia ""makumi ya mamilioni ya watu"". Mara ya kwanza, Bwana Trump alifungiwa mtandao wa Twitter kwa saa 12 mnamo mwezi Januari baada ya kuita watu waliovamia Bunge na kusababisha ""ghasia"". Mamia ya wafuasi walivamia Bunge wakati linajaribu kuidhinisha ushindi wa Joe Biden katika uchaguzi wa urais mwaka jana. Wakati huo, mtandao wa Twitter ulionya kuwa utamfungia Bwana Trump ""kabisa"" kuutumia ikiwa atakiuka tena sheria za mtandao huo. Na baada ya kuruhusiwa kuanza tena kutumia Twitter, Bwana Trump alituma ujumbe mara mbili ambazo kampuni hiyo ilisema ndio ulikuwa wa mwisho kuvumilika. Kampuni hiyo ya mtandao wa kijamii ilisema kuwa ujumbe wake huo aliotuma, zote mbili ""ulikuwa sheria ya kusababisha ghasia"". Akaunti za Bwana Trump katika Facebook pia zilisitishwa, mtandao wa Twitch pamoja na Snapchat. Pia unaweza kutazama jinsi waandamanaji walivyovamia bunge Marekani:"	https://www.bbc.com/swahili/habari-56484645
politics	China yarusha makombora karibu na Taiwan baada ya ziara ya Pelosi	"China imerusha makombora karibu na Taiwan kama sehemu ya mazoezi makubwa ya kijeshi kufuatia ziara ya mwanasiasa mkuu wa Marekani Nancy Pelosi katika kisiwa hicho. Taiwan ilisema China ilirusha makombora 11 ya masafa marefu kwenye maji karibu na pwani ya kaskazini-mashariki na kusini-magharibi mwa Taiwan. Japan ilisema makombora matano ya China yalianguka katika maji yake pia, ikitoa wito wa ""kusimamishwa mara moja"" kwa mazoezi hayo. Uchina iliona ziara hiyo, ya Spika wa Bunge la Merika Bi Pelosi, kama changamoto kwa madai yake ya uhuru juu ya Taiwan. Inaiona Taiwan kama jimbo lililojitenga ambalo hatimaye litaletwa chini ya udhibiti wake - kwa nguvu ikiwa ni lazima. Marekani, kwa upande wake, haitambui rasmi Taiwan, ambayo kwa madhumuni yote ya kivitendo imekuwa huru tangu 1950. Hata hivyo, Washington inadumisha uhusiano mkubwa na kisiwa hicho - ambao ni pamoja na kuiuzia silaha ili kujilinda. ""Mazoezi hayo yanazingatia vikao muhimu vya mafunzo ikiwa ni pamoja na kuzuia kwa pamoja, mashambulizi ya shabaha baharini, mashambulizi ya shabaha ardhini, operesheni ya udhibiti wa anga,"" kwa mujibu wa kitengo cha maonyesho ya Mashariki ya jeshi la China katika taarifa. Ziara fupi ya Bi Pelosi nchini Taiwan siku ya Jumatano ilichochea mvutano, huku Waziri wa Mambo ya Nje wa China Wang Yi akiielezea kama ""mwenda wazimu, asiyewajibika na asiye na akili"". Yeye ndiye mwanasiasa mkuu zaidi wa Marekani kuzuru kisiwa hicho katika miaka 25. China ilijibu kwa kurusha makombora ya balestiki na mazoezi ya kijeshi karibu na pwani ya Taiwan ambayo hayajawahi kushuhudiwa. Wizara ya ulinzi ya Taiwan ilisema kuwa imewasha mifumo yake ya ulinzi na inafuatilia hali hiyo. Wizara ya mambo ya nje ya Taiwan iliishutumu China kwa ""kufuata mfano wa Korea Kaskazini katika kufanyia majaribio makombora kwenye maji yalio karibu na nchi nyingine"". Korea Kaskazini - mshirika mkubwa wa China - imeshutumiwa kwa kuchochea hali ya wasiwasi katika eneo hilo kwa kuzindua majaribio ya makombora mara kwa mara katika miezi ya hivi karibuni. Siku ya Alhamisi, Japan ilitoa malalamiko yake makali dhidi ya urushaji huo wa makombora unaotekelezwa na China. ""Tunalaani vikali kitendo hicho kwani ni suala zito linalohusu usalama wa Japan na usalama wa watu wa Japan,"" Waziri wa Ulinzi wa Japani Nobuo Kishi alisema. Urushaji wa makombora ya China unasababisha usumbufu kwa njia za meli na safari za ndege kwenda na kutoka Taiwan. Meli zimelazimika kusafiri tena, huku usumbufu wa siku nzima ukitarajiwa kuwa na athari kwenye minyororo ya usambazaji na kucheleweshwa kwa usafirishaji wa kimataifa. Zaidi ya safari 50 za ndege za kimataifa kutoka Uwanja wa Ndege wa Kimataifa wa Taoyuan nchini Taiwan zimekatishwa. Katika bandari ya wavuvi ya Bi Sha Yu, wavuvi walioketi kando ya bandari wanatengeneza nyavu zao na kunung’unika kwa sauti kubwa: “Sikuzote ni sisi watu wadogo ambao tunateseka wanasiasa wanapopigana,” asema nahodha mmoja. ""Lakini tunaweza kufanya nini, ni hatari sana kwenda huko sasa."" Mwingine alikuwa akijifunga baada ya kurudi bandarini. ""Nilitoka asubuhi ya leo, lakini walinzi wa pwani walitumia redio na kutuambia turudi bandarini mara moja,"" anasema. Watu wengi ambao BBC ilizungumza nao hawaamini kuwa China iko karibu kushambulia Taiwan. ""Wao ni kundi la majambazi,"" asema mwanamume mmoja anayevua samaki kwenye kizimba. ""Wakomunisti hao wanazungumza sana, lakini hawatafanya lolote. Tumeishi na vitisho vyao kwa miaka 70."" Kutokana na kuongezeka kwa mvutano huo, jeshi la wanamaji la Marekani lilisema limekituma chombo chake cha majini - USS Ronald Reagan - ambacho kinaelekea sehemu ya bahari inayojumuisha maji ya kusini-mashariki mwa Taiwan. Meli ya kivita ya ""USS Ronald Reagan na kundi lake la mashambulizi linaelekea katika Bahari ya Ufilipino ikiendelea na shughuli za kawaida, zilizopangwa kama sehemu ya kupiga doria ya kawaida ya kuweka huru mkondo wa bahari wa Indo-Pacific ,"" msemaji wa jeshi la wanamaji alisema Alhamisi. Ndege ya Marekani inayoweza kufuatilia makombora ya masafa marefu pia imepaa kutoka Japan ikielekea Taiwan. Kwa nini China na Taiwan zina uhusiano mbaya? China inakiona kisiwa hicho kinachojitawala kama sehemu ya eneo lake na inasisitiza kuwa inapaswa kuunganishwa na bara, kwa nguvu ikiwa ni lazima. Taiwan inatawaliwa vipi? Kisiwa hicho kina katiba yake, viongozi waliochaguliwa kidemokrasia, na takriban wanajeshi 300,000 wanaofanya kazi katika vikosi vyake vya jeshi. Nani anaitambua Taiwan? Ni nchi chache tu zinazoitambua Taiwan. Wengi wanaitambua serikali ya China iliyoko Beijing badala yake. Marekani haina uhusiano rasmi na Taiwan lakini ina sheria inayoitaka kukipa kisiwa hicho njia ya kujilinda."	https://www.bbc.com/swahili/articles/c51ved1j528o
religion	Temitope Balogun Joshua: Wafuasi wake wasema 'yuko usingizini atarudi'	Habari za kifo cha Mhubiri maarufu, Temitope Balogun Joshua, maarufu kwa jina la T.B Joshua zimewashangaza raia wengi wa Nigeria na dunia kwa ujumla. Kanisa la Sinagogi kwa mataifa yote SCOAN ambalo lilianzishwa na mhubiri huyo lilithibitisha habari za kifo chake Jumapili alfajiri, huku chanzo kikiwa bado hakijawekwa bayana. Lakini ni kwa namna gani raia nchini humo waliopokea taarifa za kifo hicho? Mwandishi wa BBC Scolar Kisanga amezungumza na Balozi wa Tanzania nchini Nigeria Dkt. Benson Bana.	https://www.bbc.com/swahili/habari-57381790
religion	Ndoa ya Kiyahudi: Wanawake ambao hawana uhuru wa kuachana na waume zao	"Rifka Meyer alikuwa na miaka 32 alipoolewa kulingana na desturi ya Wayahudi na kuwa sehemu ya ndoa ya kidini. Miaka miwili na nusu baadae, aliachwa kama 'mke aliyefungwa minyororo' katika familia ya Kiyahudi ya Orthodox. Alikuwa katika ndoa ya kidini na mwanamume ambaye alikataa kumpa talaka. Akizungumza na BBC, Rifka anasema- ""Nilendelea kuhisi upweke na kukosa matumaini, nilikuwa nahisi kana kwamba napiga kelele lakini hakuna anayenisikiliza."" Iliwachukua takriban miaka 10 kuachana. Kiongozi wa cha Labor Jonathan Mendelson anasema wanawake 100 wa jamii ya Kiyahudi ya Haredi nhini Uingereza bado wamenaswa katika ndoa ya kama hiyo ya kidini ijapokuwa wanataka kujiondoa. Jonathan ni mwanachama wa kamati ya bunge iliyobuniwa kuwasaidia wanawake kama hao. Chini ya sheria ya Wayahudi wa Orthodox, mwanamke nachukuliwa kuwa ameolewa hadi mume atakapompa (hati) maalum inayothibitisha wameachana hata kama ameachwa kisheria Wanawake hunaswa katika ndoa kama hizo za kidini zinazofahamika 'Agnaut' au 'Mke wa Chand'. Marekebisho ya sheria Uingereza na kupigwa kwa Wayahudi Rifka Meyer anasema kuwa hawezi kuwa katika mahusiano mengine hadi apte hati hiyo. Anasema, ""Unakwama huwezi hata kupata mpenzi mwengine mpya, sikuweza kuendelea na maisha yangu. Nilikuwa katika hali ngummu, nisijue la kufanya wala pa kwenda. Hakuna mazungumzo na msaada ambao utakuonyesha njia. Unakuwa mpweke na kukosa utulivu, alafu uunajipata ukikabiliana na hali hiyo peke yako. Meyer, ambaye anaishi London hatimaye alipata hati ya kuachana na muwe wake mwaka jana baada ya kusubiri kwa muda mrefu. Sasa ameamua kuanzisha shirika la 'Get Out' ili kuwasaidia wanawake walio katika hali kama iliyomkabili Uingereza imefanyia marekebisho kifungu cha sheria kuhusu unyanyasaji wa nyumbani ili kumwajibisha kisheria mume akikataa kutoa talaka ya Kiyahudi, kumnyanyasa mke wake au akipatikana na makosa hayo. Akipatikana na hatia kuna sehemu ya sheria hiyo inayopendekza afungwe jela. Mawaziri wa Uingereza wanaamini hatua hii itawaaezesha wanawake kuwasilisha malalamishi rasmi wakishindwa kujiondoa katika ndoa ya kidini. Lakini Shirikisho la Sinagogi, kikundi kinachowakilisha Wayahudi wa Orthodox, kinasema talaka hiyo litakuwa batili chini ya sheria ya Kiyahudi ikiwa itatolewa katika mazingira ya mateso, hofu ya kifedha au hofu ya kwenda gerezani. 'Hata baada ya talaka kutolewa kwa njia hiyo, bado mume na mke watachukuliwa kuwa bado hawajaachna.' Eli Spitzer ni mwalimu na mwanachama wa jamii ya Wayahudi wa Orthodox. Anasema kuwa wataalam wengine wa Kiyahudi wanaamini kwamba kutafuta msaada wa wanawake chini ya sheria hii mpya ""kutaanza mchakato ambao hatutaweza kubadilishwa zaidi."" Pia anahoji kuwa, ""baada ya sheria hii kufanyiwa marekebisho, mume hataweza kumpa talaka mkewe kwa hiari yake, bila shaka atatoa talaka kwa kuhofia kushtakiwa na ndio sababu wataalam wa dini wanaamini kuwa itakuwa kinyume na dhana nzima ya talaka ya Kiyahudi, Kusudi lake ni kutoa talaka kwa hiari. Lakini Bwana Mendelson, ambaye mwenyewe ni Myahudi, anapinga msimamo huo wa wataalam wa dini. Akihoji lengo lao, anasema, ""Hawa watu wenyewe wanaleta ubishi wakati hakuna kitu kama hicho, nashuku wanafanya hivyo kwa sababu wanaonekana kupoteza udhibiti katika mchakato wote. Lakini chini ya hali yoyote, katika demokrasia ambayo watu wachache wa kidini wanaishi, inahitajika pia kudhibiti mambo kama hayo. Lazima waelewe kuwa hii ni Uingereza na hii ni Uingereza ya 2021. Meyer anasema marekebisho ya sheria ya unyanyasaji wa nyumbani yangewasaidia wanawake , lakini ""kufanya kazi na viongozi dini ya Kiyahudi "" ni muhimu. ""Wanawake wanahisi kukata tamaa na watafanya kila wanaloweza kupata njia ya kujiondoa,"" Maisha ya hawa wanawake hukwama katika ndoa ''iliyokufa'', anasema."	https://www.bbc.com/swahili/habari-58407256
business	Mashambulio ya vituo vya mafuta Saudi Arabia: Je kunaweza kuwa na vita?	Saudi Arabia inasema ina ushahidi unaoonyesha kuwa Iran ilifadhili mashambulio ya Jumamosi ya ndege zisizokuwa na rubani na makombora yaliotumika dhidi ya vituo vyake vya mafuta na kuitaka jumuiya ya kimataifa  kuchukua hatua. Swali hapa ni je kunaweza kuwa na vita? Kiwango cha mashambulio hayo inamaanisha  kuwa Saudia haiwezi kupuuzia kilichotendeka na uamuzi wake kuitambua Iran kama mtuhumiwa unaushurutisha ufalme huo kujibu. Huenda Saudia ikasubiri  mpaka kundi la wataalamu kutoka Umoja wa mataifa  watakapokamilisha uchunguzi wao kuhusu tukio hilo. Licha ya kwamba wataalamu hao huenda wakaishia kuwa na jibu sawiya - kwamba mashambulio hayo hayawezi kuwa yametekelezwa pasi usaidizi na muongozo wa Iran - utaratibu huo utaipatia Saudia muda wa kufikiria hatua ya kuchukua. Kwa  Iran, haisaidii kukana. Saudi Arabia na washirika wake wanaamini taifa hilo limechukua hatua ya ziada katika kumshawishi rais wa Marekani Donald Trump kulegeza vikwazo vya uchumi alivyoviidhinisha upya wakati alipojitoa katika makubaliano ya nyuklia na Iran mwaka jana na kutaka majadiliano kwa makubaliano mapya. Viongozi wa Iran wanatumai hatari ya eneo  kuingia katika vita kutayafanya mataifa yenye nguvu duniani  kutambua kwamba vikwazo hivyo vinaelekea kuzusha janga. Walitumai kwamba mpango wa rais wa Ufaransa Emmanuel Macron kutoa mkopo wa $15bn kwa Iran, ili kwa upande wake itii makubaliano ya nyuklia na kusitisha  shughuli zake za vurugu kieneo utazaa matunda. Lakini mpango huo haujaidhinishwa na Trump. Siku ya Jumatano rais huyo wa Marekani ameitaka wizara ya fedha Marekani iongeze vikwazo dhidi ya Iran. Huenda basi Iran ikawa imeongeza chumvi kwenye kidonda. Mashambulio ya kiwango hiki hayawezi kuwa yamefanyika pasi idhini ya kiongozi mkuu wa kidini nchini, Ayatollah Ali Khamenei. Alitoa hotuba wiki hii ambapo hakutaja hata mara moja mashambulio katika vituo vya mafuta nchini Saudi Arabia, au hatari ya kuzuka vita wakati wowote. Badala yake alichukua fursa kukataa kwa mara nyingine uwezekano wowote wa kufanyika mazungumzo na maafisa wa Marekani  katika kiwango chochote ili mradi vikwazo vya Marekani vinaendelea kuwepo dhidi ya taifa hilo. Lakini punde sio punde Ayatollah Khamenei huenda akabadili msismamo wake na akubali mazungumzo hayo, wakati viongozi wa msimamo wa kadri nchini humo wakiendelea kulishinikiza hilo kimya kimya. Iran inasafirisha kiasi kidogo cha mafuta, kipato chake kinakauka na inadhaniwa akiba yake ya fedha inawatosha kwa miezi kadhaa. Kushuka kwa thamani ya sarafu kumeshinikiza gharama ya maisha kwa  40% na kufanya maisha kuzidi kuwa magumu kwa raia nchini. Kwahivyo basi je Saudi Arabia itachukua hatua za kijeshi kuikanya Iran? Huenda ikaeleweka iwapo Ufalme utalisusia hilo. Iran ina jumla ya watu milioni 80 ikilinganishwa na watu milioni 33 wanaoishi Saudi Arabia. Iran ina maelfu ya makombora, inayohatarisha vituo vya mafuta , kambi za jeshi na maeneo ya kuishi watu Saudia. Kwa ulinganisho,  Saudia ina mamia ya makombora ya kichina na kiasi fulani tu cha makombora ya ulinzi. Kwa kadirio, Saudi Arabia ina idadi sawa ya ndege za kivita kama Iran. Lakini ndege zake ni za kisasa na uhudumu wake ni bora zaidi huku za Iran zilkiwa ni za zamani  na zisizoaminika. Iran ina wafuasi wake kieneo na pia miongoni mwa kundi la wachache la madhehebu ya Shia nchini Saudi Arabia. Saudia  pia imehusika katika vita nchini Yemen dhidi ya waasi wa Houthi wanaoungwa mkono na Iran. Lakini vita vya moja kwa moja dhidi ya Iran  vitakuwa bila ya shaka ni kuhusu nguvu ya angani na uwezo wa makombora. Hakuna upande utakaoibuka mshindi. Licha ya kwamba kuna vikosi vya Marekani, ndege na meli zinazotumwa katika eneo la Ghuba, rais Trump anaonekana hana azma ya kutaka kuhusika katika mzozo wa kivita. Vyombo vya Marekani na kambi  zinaweza kuwa katika hatari  ya kushambuliwa na makombora ya Iran na kiasi cha khumusi moja ya mafuta duniani hupita katika mfereji wa Hormuz. Huenda Trump ana wasiwasi kuhusu athari ya kampeni yake ya kuchaguliwa tena kutokana na kupanda kwa kiwango kikubwa gharama ya mafuta nchini mwake. Kwa Saudi Arabia, Uungwaji mkono wa jeshi la Marekani ni muhimu. Lakini Trump anataka kuongoza katika kuijibu Iran na pia kupata faida kwa kutoa usaidizi wa Marekani. Huenda pia Saudi Arabia ikataka washirika wake kieneo - Umoja wa falme za kiarabu na Bahrain - kuwa sehemu ya jibu hilo. Huenda Marekani ikaorodhesha usaidizi wa kisiasa na kidiplomasia wa washirika wake wa Ulaya. Hatahivyo wanaona kupamba moto huku ni matokeo ya moja kwa moja ya uamuzi wa Trump kujitoa katika mkataba wa nyuklia. Wakati huo huo, watu wenye mrengo mkali Iran huenda wanatafakari iwapo mpango wao unaiongoza nchi hiyo kuingia vitani na katika uharibifu, badala ya kuishia kuondolewa vikwazo.	https://www.bbc.com/swahili/habari-49765299
business	Athari tano za kiuchumi zinazoweza kutokea baada ya kuongezeka kwa tozo za miamala ya simu Tanzania	Hii leo, Julai 15 2021 gharama ya miamala ya fedha kupitia mitandao ya simu nchini Tanzania imepanda baada ya serikali kupandisha tozo ya miamala hiyo. Sintofahamu kubwa inashuhudiwa hii leo kwa wananchi wa Tanzania ambao wengi wao ni watumiaji wakubwa wa huduma hiyo. Hali hii imepelekea maswali mengi kwa wananchi na kujiuliza hatma yao kiuchumi itakuwa vipi ikiwa hali ya kiuchumi hivi sasa ni tia maji tia maji kwani uchumi wa nchi hii sasa unakadiriwa kushuka kutoka 7.0% mpaka 4.8% na hivyo wananchi wamebaki kujiuliza nafuu ya maisha kwa hivi sasa kupitia serikali ya Mheshimiwa Samia Suluhu Hassan Rais wa Jamhuri ya Muungano wa Tanzania wataipata ikiwa kila huduma muhimu kuna ongezeko la tozo? Mpaka hivi sasa kunaongezeko la tozo kwenye mafuta ya petrolI, dizeli na mafuta ya taa ya kiasi cha shilingi mia moja (100) kwa kila lita moja. Tozo kwenye mita za luku kutokana na jinsi mtumiaji anavyotumia, tozo kwenye kadi za simu. Bomu hili jipya linawafanya baadhi ya wananchi kung'aka mitandaoni na kusema hakuna haja ya kutumia njia hii katika kutuma fedha na kuona ni afadhali ya kutumia bodaboda au kupakia gari na kupeleka fedha hizo kunakohusika. Ikitokea hivyo, hali hiyo itakuwa hatari kiuchumi kwani itasababisha mzunguko wa fedha kusinyaa. Kuzorota kwa biashara za mitandaoni. Ongezeko la tozo hizi kwenye miamala ya simu itapelekea wakati mgumu sana kwa wafanyabiashara wa mitandaoni, kwani watumiaji wa huduma hiyo wataachana au wataondokana na kutumia huduma hiyo kutokana na kuongezeka kwa gharama na hasa ukizingatia watumiaji wengi wanatumia njia ya simu katika kulipia bidhaa wanazonunua kupitia online (mtandaoni). Mfumuko wa bei za bidhaa na huduma. Kama kuna ongezeko la fedha katika miamala ya simu ni fika gharama za huduma au bidhaa zitaongezeka hasa kwa wale watakaolipia kwa njia ya simu. Hivi sasa kuna hatari ya mfumuko wa bei katika bidhaa mbalimbali pamoja na huduma mbalimbali ikizingatia kuwa kuna ongezeko la tozo kwenye mafuta ya petrol na dizeli na ikizingatiwa kuwa kuna tozo pia kwenye kadi za simu. Hivi sasa mfumuko wa bei upo kwenye tarakimu 3.3% na ongezeko la tozo mbalimbali kunaweza kukapandisha hali ya mfumuko. Mzunguko wa fedha kudorora. Tozo hizi kama zitapelekea watu kupunguza kasi ya matumizi ya huduma hii katika kutuma na kutolea miamala ya fedha basi ni fika kabisa kutakuwepo na mdororo mkubwa sana wa mzunguko wa fedha na hivyo kuendelea kufanya hali ya kiuchumi kwa mtu mmoja mmoja kuendelea kuwa ngumu zaidi maradufu. Gharama za maisha kuongezeka.  Gharama za maisha za watu zitaongezeka hasa ukizingatia kuwa kuna ongezeko la gharama za huduma mbalimbali pamoja na hili la tozo za miamala ya simu wakati pato la mtu mmoja mmoja limeendelea kuwa lile lile na wengine limeshuka kabisa kutokana na athari zilizosababishwa na CORONA (COVID-19) Kuyumba kwa sekta binafsi. Sekta binafsi hivi sasa bado haiko imara kutokana na vimbunga ambavyo sekta hii imepitia hapo miaka michache iliyopita lakini hivi sasa sekta hii, kwa asilimia kubwa ya tozo zilizoongezwa katika bajeti ya mwaka huu 2021/2022 itapelekea biashara mbalimbali kuyumba, kwani hivi sasa wateja wao wamejipanga kupunguza matumizi (expenditure) na kwa vyovyote vile pale ambapo raia watapunguza matumizi yao ni fika kabisa biashara nyingi zitaathirika kwa ukubwa sana. Punguzo la kodi ya ongezeko la thamani, VAT kutokana na kwamba tayari tozo zilizoongezwa katika makundi tofauti tofauti. serikali wapitie sheria ya VAT ili kuweza kupunguzia wananchi maumivu ya kupaa kwa gharama za kimaisha. Asilimia ya VAT iliyopo hivi sasa ya 18% ukiweka na tozo hizi zilizoletwa kwenye bajeti ya mwaka huu 2021/2022 mwananchi anakuwa na mzigo mkubwa sana kwa mwaka huu mpya wa kifedha 2021/2022. Tozo za kadi ya simu; serikali ili kuwaondolea maumivu na mzigo mkubwa wa kodi na hivyo napendekeza Serikali kuwafutia wananchi tozo ya kadi za simu angalau inaweza kuwapa nafuu kidogo ya kimaisha. Serikali itafute namna ya kuweza kupata mapato bila ya kuathiri sana shughuli za wananchi kwani hiyo itasaidia wananchi kuweza kujijenga vizuri kiuchumi hapa nchini Tanzania. Hili linaweza kufanyika kwa ufanisi kwa kufanya tafiti yakinifu juu ya namna ya kuweza kupata vyanzo vipya vya kimapato kuliko kuendeleza kutegemea vyanzo vilevile kila wakati ,huko kutapelekea kudumaza uchumi wa nchi wakati huu wa mdororo wa kiuchumi duniani.	https://www.bbc.com/swahili/57853034
politics	Uchaguzi Tanzania 2020: Namna zoezi la upigaji kura lilivyoanza	Raia wa Tanzania leo wanaendelea kuchagua viongozi wao katika ngazi mbalimbali ikiwemo urais. Tazama video inayoonesha hali ilivyokuwa tangu asubuhi wakati Watanzania wakianza kutekeleza haki yao ya kimsingi ya kupiga kura. Eagan Salla anaeleza, Picha na Nico Mtenga	https://www.bbc.com/swahili/habari-54717619
health	Jinsi ugonjwa wa ngozi ulivyonitenganisha na watu wengine	Bi. Queen Ereba kutoka Nigeria anasema ugonjwa wa ngozi ulimlazimisha kujitenga na watu na hata kuacha shule. Vilevile alipata shida ya afya ya akili lakini sasa ameandika kitabu kuhusu kile alichokipitia akiwa na matumaini kuwa kitawasaidia kukabiliana na changamoto wanazopitia katika maisha.	https://www.bbc.com/swahili/55809501
religion	Kwa Picha: Maisha ya Askofu Desmond Tutu	Askofu Mkuu Desmond Tutu alikuwa mtu anayependwa sana kote duniani - hasa kwa jukumu lake katika mapambano ya Afrika Kusini dhidi ya ubaguzi wa rangi. Hapa, tunaangazia maisha ya mshindi wa Tuzo ya Amani ya Nobel, ambaye amefariki akiwa na umri wa miaka 90. All images are subject to copyright.	https://www.bbc.com/swahili/habari-59794033
religion	Useja ulianzaje? Je, hizi ndizo sababu za kweli za kunzishwa kwake?	Kwa nini mtu yeyote aachane na maisha ya familia na kuamua kuishi maisha ya useja? Kuzaana ni kiungo muhimu katika ukuaji wa jamii ya wanadamu. Kwa upande mwingine , dini zote duniani zinaweka msisitizo katika maadili na utakatifu. Jamii ya wanadamu inaendelea kukuwa kwa sababu ya kuzaana, lakini  kuibuka kwa mtindo wa maisha ya useja kumewashangaza wanaathropolojia. Kwa kuwa 'ushiriiano' ni msingi mwingine wa maisha ya binadamu, baadhi wanaashiria kuwa desturi ya kupatia kipaumbele mambo yayonufaisha kundi imeendela kuimarika. Hata hivyo, desturi  hii inasemekana kuwa inaweka mzigo mzoto kwa jamii ya wanadamu na ni mzogo wa kukataa watoto. Wengine wanahoji kuwa wanadamu walibuni taasisi za kidini (au kitu kingine) kwa maslahi yao wenyewe au ya familia, na kuwatenga wale ambao hawakujihusisha. Utafiti mpya kuhusu useja umechapishwa hivi majuzi katika 'Kesi za Jumuiya ya Kifalme B'. Utafiti wa kina wa waseja watakatifu katika monasteri za Wabudha wa Tibet magharibi mwa China ulijaribu kujibu swali hili la msingi la jinsi useja ulivyoanza. Hadi hivi majuzi lilikuwa ni jambo la kawaida miongoni mwa baadhi ya familia za Watibeti kupeleka mwana wao mdogo kwenye useja wa kudumu katika monasteri za Wabuddha. Rekodi za kihistoria, zianonyesha kuwa mmoja kati ya kila watoto saba wa kiume alikuwa mtawa wa Buddha. Familia zao zinataja sababu za kidini kwa hili. Katika utafiti wa hivi punde zaidi, kwa ushirikiano na Chuo Kikuu cha Lanzhou nchini China, nyumba 530 katika vijiji 21 vya Uwanda wa Tibetan mashariki katika Mkoa wa Gansu zilihojiwa. Kwa kuzingatia ukoo wa familia. Historia ya familia ya kila mtu, maelezo kuhusu waanzilishi wa familia zao miongoni mwa zingine yalikusanywa. Vijiji hivi vinakaliwa na baba wa taifa Amdo wa Watibet. Wanafuga wanyama na kuendeleza shughuli za kilimo kwenye mashamba madogo. Katika jamii zao mali hurithiwa kutoka kwa baba kwenda kwa mwana.Ilibainika kuwa mmoja wa mandugu alikuwa mtawa waliobaki walikuwa matajiri.Walikuwa na mali nyingi kwa sababu hakukua na ushindani wa kung’ang’ania mali ya kurithi kutoka kwa baba yao watoto wanaobaki wanapata sehemu kubwa ya mali ya baba yao na kuwa tajiri zaidi. Wale wanaonekana kuwa na karama kubwa wanapaswa kuacha mali. Wazazi walikuwa wakimpeleka mmoja wao kwenye ashram ili kuepusha ugomvi baina ya wana. Kwa ujumla mali ya baba huenda kwa mwana mkubwa. Mwana wa pili au wa tatu angepelekwa kwa ashram. Hata hivyo, cha kushangaza wanaume waliokuwa na kaka waseja walizaa watoto zaidi. Mbali na hayo, walipata watoto mapema. Kwa hivyo, inageuka kuwa kupeleka mmoja wa wana kwa useja sio faida za kifedha pekee bali pia faida za uzazi. Mfano wa hisabati ulitengenezwa ili kuelewa asili ya useja. Kupitia hili, ikiwa mmoja wa mandugu amezoea useja, manufaa kwa wengine yamechunguzwa. Kwanza, maisha ya useja yanapunguza ushindani kwa wasichana katika kijiji. Hata hivyo, maisha ya useja hayana manufaa yoyote kwa mtu binafsi bali ni faida kwa jamii inayomzunguka.Na kisha, kusiwe na nafasi ya useja kustawi. Lakini, ndugu wengine wa Brahmachari wanakuwa matajiri. Thamani yao inaongezeka katika soko la ndoa. Hata hivyo ingekuwa ni uamuzi wa kibinafsi kuamua kuwa mseja au la, watu wengi hawengekuwa waseja kwasababu manufaa kwa mtu binafsi ni machache. Wazazi walizingatia maendeleo ya pamoja ya watoto wao. Hata kama mtu atakuwa mseja, wengine watatulia vizuri, kwa hivyo hakuna athari kwa wazazi. Kuwapeleka kwenye useja katika umri mdogo, kuifanya kama sherehe, na kuwadharau wanapokua na kuacha useja. Yote hii inaonekana kuwa mila iliyoundwa na wazazi kwa maslahi yao wenyewe. Mtindo huu pia unatoa mwanga kwa nini wazazi wanajihusisha na mauaji ya watoto wachanga katika baadi ya jamii, na faida hatua hiyo kwao. Mfumo huu pia unaelezea kwa nini wanawake waseja hawana uwezekano mdogo wa kuwa waseja katika mfumo dume. Hata hivyo, jamii ambazo wasichana wana haki ya kumiliki mali (baadhi ya nchi za Ulaya) zinaweza kuwa na wanawake waseja zaidi. Mawazo mapya huunda mifumo mipya, hata kama wakati mwingine sio ya kimantiki. Watu huzoea taratibu hizi mpya. Hata hivyo , huenda kuna sababu za kiuchumi nay a kimeguzi yanayohusiana na taratibu hizo.	https://www.bbc.com/swahili/articles/cd15jd7nz29o
business	Tajiri Ombaomba: Fahamu siri za ombaomba matajiri duniani	Kiasi ambacho kila mfanyakazi anapata ndani hutegemea eneo au jiji analoishi, huku wengine wakipata si zaidi ya naira elfu tano hadi dola elfu tano kwa mwezi au kila mwaka. Jambo la kushangaza ni kwamba tunaona watu wakilima, kuombaomba duniani kote, na kupata zaidi ya wale wanaofanya kazi. Utafiti unaonesha kuwa watumiaji huwa matajiri zaidi, wasio na mali, au wana uwezekano mkubwa wa kuwa tajiri. Bharat Jain mwenye umri wa miaka 53 anatokea Mumbai, India, na ni mteja mashuhuri katika eneo la Azad Maidan au Chhatrapati Shivaji huko Mumbai. Mapato ya chini ya kila siku ya kati ya saa 8 na 10 kwa siku ni shilingi 2,000 za Kihindi, au takriban dola 1,000 kwa mwezi, ambayo ni zaidi ya mfanyakazi wa kawaida nchini India. Jain alijenga majumba makubwa mawili ambapo watu waliishi, na kumpatia hadi shilingi 10,000 za Kihindi kwa mwezi. Eisha mwenye umri wa miaka 100 ni kipofu ambaye ametumia muda mwingi wa maisha yake katika miaka ya 50 akiombaomba, na anajulikana sana katika jamii. Eisha aliyeaga dunia mwaka wa 2014, aliacha mali ya gharamaa kubwa kwa wahitaji, jambo lililowashangaza wengi. Aliacha nyuma kiasi kikubwa cha mali, ikiwa ni pamoja na dhahabu, mikufu na bangili, hasa katika eneo la Al-Balad la Jeddah, Saudi Arabia. Aliacha dola bilioni kumi katika fedha za kigeni, na kuacha neno la mwisho kwamba wasio na makazi wataachwa. Mhindi mwingine kutoka Mumbai ambaye ni maarufu kwa kuwa na wapenzi ni Krishna Kumar Kite. Mara nyingi anaelezewa na wengi kama mtu mwenye bidii ambaye aliifanya biashara yake kama kazi yake. Hakuwa wa mwisho kati ya wateja wa kipato cha chini, hata alimuajiri mdogo wake kama mweka hazina wake wa bajeti kwenye huduma kwa wateja. Wengine wengi waliokuwa wakienda maeneo ya Mumbai hawakwenda kutafuta kazi, walikwenda tu kumuona kaka yake Sambhaji Kale ambaye ni mteja maarufu sana. Sambhaji anaendesha biashara ya nyumbani, na familia yake ya watu wanne inapata dola 1,000 kwa siku. Isitoshe, Sambhaji ana vitega uchumi na baadhi ya mashirika makubwa duniani na anatengeneza pesa kila mara. Vile vile ni kweli ana nyumba kubwa, lakini si nyumba na pekee miongoni  mwa mali zake. Ni mteja maarufu katika eneo la Patna na ni mojawapo ya chapa zinazotafutwa sana duniani. Watu wanajulikana kuwa ni wakubwa katika eneo hilo wanaomba omba, na hakuna wa kugeukia mkoa wetu kuomba fedha. Huenda amekuwa katika biashara hii kwa miaka 35, akiwa na akaunti ya akiba katika benki. Watu wengi wanamfahamu Devi na anapenda kusafiri hata mahali patakatifu mara kwa mara. Ajabu ni kwamba halipii tikiti kwa sababu alikuwa amepooza, na bado huombaomba hadi atakapofika kule anakokwenda. Massu anaishi Mumbai na anajulikana sana kama ombaomba mwenye umri wa miaka 60. Nguo zilizochanika, huku machozi yakimtoka, jambo linalofanya iwe vigumu kwa watu kutotoa pesa. Kuanzia saa nane usiku hadi saa mbili au tatu asubuhi, Massu anafanya kazi, akipata angalau elfu moja na mia tano hadi elfu mbili kwa siku. Ajabu ni kwamba kabla ya usiku kuingia, Malana Khan ambaye alikuja kuwa Massu usiku wa kuamkia leo, alikuwa akitoka nje na kuvaa kama mtu anayekwenda ofisi kubwa ya serikali. Anachofanya Malana huwa anavaa nguo zake safi mpaka pale anapotaka kwenda, kisha hubadili nguo zake zile zitakazomfanya Massu ombaomba wa jana usiku. Vivyo hivyo, hakuna mtu anayeweza kuhoji kuhusu nyumba kubwa na mali nyingi anazomiliki, kwa sababu hii.	https://www.bbc.com/swahili/habari-59050225
technology	Wazazi wanaowafuatilia watoto wao kwa njia ya simu	"Elain Spector alikuwa na wasi wasi wa kutaka kuskia iwapo mtoto wake wa kiume alikuwa amerejea salama kwenye bweni lake huko Texas, baada ya kuwatembelea nyumbani hivi majuzi. Lakini badala ya kusibiri apige simu au atume ujumbe, mama huyo kutoka Baltimore nchini Marekani, aliendelea na shughuli zake za siku akisubiri ujumbe kutoka kwa simu yake. Hii ni kwa sababu sawa na watu wengine milioni 32 kote duniani, Spector na familia yake yote wameweka app ya Life360 kwenye simu zao. App hiyo inafuatilia walipo kila mara watoto wake watatu, na kumjulisha wakati wako safarini, wanapofika salama nyumbani, kama wako mahali hawastali wawe na data zingie. Wakifika shuleni inalia, wakifika nyumbani inalia, anasema Spector, ni njia ya sisi kujua kama famialia mahala kila mtu alipo. Wameitumia app hiyo kwa miaka kadhaa sasa, na Spector anasema licha ya  watoto wake wana tbia ya kuzimo sehemu walipo wakati mwingine, mtoto wake mkubwa  wa kiume amekuwa na utulivu wa kuitumia. Licha kuwa kwa sasa ana umri wa miak 18 na anaishia mbali nao, anakiri kwa yeye kutoa app hiyo inamuacha na  mkazo wa mawazo. App za kufuatilia familia, zimepata umaarufu wa haraka kwa muongo mmoja uliopita  na zaidi. Hitaji la kulinda watoto wake ni sehemu ya kukua lakini app zinazdifi kuongezeka wakati wazazi wengi wanaendelea kuhisi  kuwa dunia inazidi kuwa eneo hatari. Wataalamu wanasem wazazi walio na nia kuzitumia  app hizo ni lazima wafikirie  jinsi watazitumia na vile watazungumza na watoto wao kuzihusu.  App hizi zinaendelea kuboreka zaidi na pia aina ya data zinazokusanya na kuibua maswali kuhusu usalama wa mtu binfasi. Na watoto ambao wamelewa wakifuatiliwa kwa njia za app sasa wanafikia utu uzima na kuwaachia wazazi na maswali  - kuhusu ni lini watazima app hizo? App ya Life360 inatumiwa sana na famialia nyingi - kwa sasa iko nafasi ya sita kati app zinazopakuliwa sana katika ghAla la app za iOS nchini Uingereza na Marekaji - bado kuna app zingine kadhaa zote zinazowapa wazazi viwango tofauti vya kuwafuatilia watoto wao. Ghislaine Bombusa, mkuu wa kampuni ya Internet Matters ya nchini Uingereza, inawashauri wazazi kuhusu usalama wa mitandao anasema kuna aina mbili ya ufuatiliaji. Kuchagua kati ya hizo inahusu  aina ya malezi yako na ni kwa ukaribu gani ungependa kumfuatilia mtoto wako. Zilizo rahisi zaidi ni app za kutambua maeneo zinazokujazikiwa tayari zimewekwa kwa simu kama zile za Find My Friends kwenye vifaa vya iOS au Google Family kwa vifaa vya Android. Pia kuna app zinazo wawezesha watumiajia kukusanya data kutoka simu zingine. Hii ni pamoja na teknolojia kama ile ya geofencing ambapo ujumbe hutumwa wakati simu inangia au inatoka eneo fulani. Kwa hivo wazazi ambao watoto wao ni madereva, kuna teknolojia ya kufuatilia kasi na ya kutambua ajali kitu ambacho Spector anasena amekipata kuwa cha umuhimu mkubwa. Credit: Life360) Kwa teknolojia iliyoboreka zaidi ya app kama FindMyKids humruhusu mzazi kuwasha akiwa mbali kinasa sauti kweye simu ya mtoto na hata kurekodi huku teknolojia ya TeenSafe inajigamba kuwa tekelnolojia inatofanya mzozo asiweze kujua iwapo mzazi wake anamfuatilia. Kando la kufuatilia, app zinaweza kuongoza maisha ya kidijitali ya mtoto ikiwa ni pamoja na jinsi wanavyotumia pesa, na ni michezo ipi wanashiriki, anasema Bombusa. Apps kama OurPact zinaruhusu mzazi kuona picha za sikrini za mawasiliano ya mtoto mitandaoni huku app ya Bark huwa inapiga ujumbe picha na kumtumia mzazi. App hizi ni biashara kubwa. Life360 pekee inakadiriwa kuwa ya thamani ya dola bilioni 1 ikiwa inatumiwa kwenye zaidi ya nchi 140. App zinazotumiwa kufuatilia hujiuza kama vifaa muhimu kwa wazazi kwenye dunia inayokumbwa na hatari. Zinategemea wazazi ambao wataamini kuwa  iwapo wanajua mahala watoto wao wapo, watakuwa salama au watoto wengene watajizuia na tabia hatari ikiwa watajua kuwa wafuatiliwa. Na kumekuwa na visa ambapo wazazi wametumia app hizo kuwapata vijana ambao wamepata ajali au hata wametekwa. Lakini Sonia Livingstone, profesa katika idara ya habari na mawasiliano katika chuo cha London School of Economics anaamini kuwa hakuna  ushahidi kuwa app hizi huwaweka watoto salama. Watengezaji wa app na wale wanaofanya matangazo ya biashara wanalenga kuwafanya wazazi kuamini kuwa  kuapata  app ni kitendo cha kuonyesha mapenzi watoto lakini kitu muhimu zaidi kwa maendelea ni kuwa mtoto anajifunza kumuamini mzazi na mzazi hivyo hivyo kwa mtoto, anasema Livingstone. Lakini vijana wengine na hata wake walio na umri mkubwa wanahisi kuwa wazazi wao wanaingilia haki zao. Kwenye ujumbe mmoja ulochapishwa katika mtandao wa Reddit ulisema: ""Mama yangu alikuwa ameona kuwa nilikuwa nimezima eneo nilikuwa katika app ya Life360 na kunitishia kuzima simu yangu na pia akaniambia kuwa siwezi kuendesha gari tena…Oh pia nilitaja kuwa nina umri wa miaka 20??? Livingstone anasema kuna hatati kuwa kuwafuatilia watoto inaweza kugeuka kutoka kuwaingilia hadi kuwadhulumu . Iwapo mzazi anahisi kuwa app ndiyo njia bora kwao, pia lazima wajue kumpunguza hatari ambazo zimezungumziwa na Livingstone. Bombusa anasema ni muhimu kuwa matumizi ya app ni kitu ambacho wazazi na watoto wanastahili kufanya kwa pamoja baada ya mjadala ulio wazi. Hakikisha kuwa kila upande unaelewa kile teknolojia hiyo inaweza kufanya, kwa nini unaihitaji,  ni mipaka gani unaweka na cha muhimu mtomo anahisi vipi kwa hilo. Anaongeza. Ni mihimu pia kuelewa kuwa vile mtoto anaendela kukua anahitaji uhuru zaidi. ""Nafikiri ni kuhusu tabia mtoto wako anaonyesha. Kama waliitumia mara ya kwanza walipopata simu na kufuata sheria….kuna uwezekanoakwa mjadala kuhusu kuachana na baadhi ya vifaa vya kufuatilia. Au pia kusema kuwa ni sawa nitafuatilia wakati nitahisi kuwa kuna hitaji la kufanya hivyo badala ya kila wakati."" Spector anajivuna kuwa familia yake ina mjadala wazi unaoependwkezwa na Bombusa kwa hivyo hafuatilii sana watoto wake.Lakini anakiri kuwa sio rahisi kuachana na  ujumbe unaotumwa na app ya Life360 na utulivu wa akili anaoupata anapoona mahala walipo watoto wake."	https://www.bbc.com/swahili/habari-59244180
health	Zifahamu imani potofu kuhusu unyonyeshaji	Wakati ulimwengu ukiadhimisha wiki ya kimataifa ya kunyonyesha mtoto na kuelezea faida zake kwa wazazi , wakina mama wanahamashishwa kufahamu umuhimu wa maziwa ya mwanzo kabisa ya mama kwa mtoto . Baadhi ya wanawake nchini Tanzania licha ya kunyonyesha watoto wao pindi wanapozaliwa, lakini wamekiri kutofuata taratibu zinazotakiwa kutokana na kukosa uelewa. Hali hii imeelezwa na wataalamu kuwa ni miongoni mwa sababu zinazochangia kuwepo kwa idadi kubwa ya vifo vya watoto wanaokosa virutubisho vinavyotokana na maziwa ya mama duniani. Wataalamu wa afya wamekuwa wakisisitiza umuhimu wa watoto wachanga kupata lishe bora ya maziwa ya mama tangu muda mfupi tu baada ya kuzaliwa. Maziwa ya mama humpatia mtoto virutubisho vyote anavyohitaji katika miezi 6 ya mwanzo toka kuzaliwa, lakini suala la Imani potofu miongoni mwa jamii limekuwa likikwamisha watoto wachanga kupata lishe bora inayostahili. Daktari bingwa wa watoto, Pius Muzazi  anasema pamoja na umuhimu  wa kunyonyesha mara tu mtoto anapozaliwa, kuna imani potofu nyingi zilizo miongoni mwa jamii kuhusu masuala ya unyonyeshaji, hali inayofanya watoto wachanga wasipate lishe inayostahili na kuathiri afya zao. Kumekuwa na mtazamo kuwa maziwa ya kwanza ambayo mama huyapata mara baada ya kujifungua si maziwa yafaayo kwa mtoto, wanawake wengine huyakamua na kuyamwaga mpaka yanapotoka maziwa ya rangi nyeupe kuna ukweli kuhusu hilo? Daktari: Maziwa ya kwanza ya mama kwa kitaalamu huitwa colostrum hii colostrum ndio maziwa muhimu zaidi kuliko maziwa yoyote yale mama atakayokuja kuyatoa. Haya ni maziwa ya kwanza ambayo huwa kama chanjo ya kwanza kabisa kwa mtoto, kwanza yana virutubisho vingi na pia yana kinga ambazo yatamsaidia mtoto kutokupata maradhi mbalimbali huko mbele. Wakina mama hufikiri kuwa hawana maziwa ya kutosha Wanawake huwa wanapata wasiwasi watoto wao wanapokuwa wakilia wakihisi kuwa hawana maziwa ya kutosha kwa ajili ya watoto wao.Je ni kweli kuwa maziwa ya baadhi ya wanawake hayatoshi? Daktari:Kwanza kuhusu kutosha au kutokutosha kwa maziwa ya wakina mama, tafiti zinaonesha kuwa ni asilimia kubwa ya wakina mama maziwa yao yanatosha kabisa. Tatizo lililopo hapa ni kuwa kina mama wengi wanafikiri kuwa hawana maziwa ya kutosha kwasababu utengenezaji wa maziwa pia unahusisha saikolojia ya mama mwenyewe, kama una mawazo mengi, msongo wa mawazo, umechoka basi utoaji wa maziwa utapungua na ndio maana wakinamama wengi wanakuwa hawatoi maziwa ya kutosha. Lakini na pia tunasahau kuwa unyonyeshaji si wa mama peke yake, suala la unyonyeshaji linahusisha mama na baba pia, hivyo mama anahitaji sana kusaidiwa na baba ili maziwa yatoke kwa wingi. Kusema kuwa maziwa hayatoshi ni imani potofu Baadhi ya wanawake huwapa watoto maji kwa kijiko wakifikiri watoto wana kiu kwasababu wamenyonya maziwa kwa muda mrefu. Daktari: Maziwa ya mama yana virutubisho vyote muhimu ikiwemo maji, mtoto anayenyonya ndani ya miezi sita hahisi kiu hivyo asipewe maji. Daktari: Mtoto anaweza kulia kwa sababu nyingi sana, lakini mama akimnyonyesha, kunyonyesha kwenyewe kunaweza kutumika kama njia ya kumbembeleza mtoto, tumezungumza kuhusu maziwa kuwa mengi, kama mama atafuata maelekezo yote maziwa yake yatatosha na mtoto atashiba vizuri, lakini pia ni vizuri kujua sababu nyingine za mtoto analia. Ni kweli baba na Mama wa mtoto hawawezi kujamiiana wakati mtoto anapokuwa bado ananyonya? Daktari: Kuna imani kuwa lazima mama aoge ajisugue na sabuni kwanza kabla ya kunyonyesha kwa hofu ya kumharibu mtoto, hii si kweli kwani mtoto anaweza kunyonya wakati wowote ule Mfano mama anaweza kusafiri kwa kipindi fulani akirejea hukamua kwanza maziwa kwa kuwa maziwa yamechacha je ni kweli? Daktari: Hii ni imani potofu kwa kuwa maziwa hayachachi ndani ya mwili wa binadamu kwasababu inaweza kuleta hatari kubwa kwa mwanadamu, kwahiyo maziwa ya mama hayachachi. Lakini pia kuna wakina mama wengi huwa wanahofu wanapoanza kazi baada ya miezi mitatu wanaamua kuwapa watoto maziwa ya kopo au uji mwepesi,haya ni makosa. Unapokwenda kazini unaweza kujiandaa mapema kwa kukamua na kuyatunza kwenye jokofu kwa kuyagandisha, yataweza kukaa kwa siku nyingi bila kuharibika na kufanya mtoto wako aendelee kupata maziwa yako. Ni jambo tu la kujiandaa mapema ambalo halihitaji kusababisha mtoto wako apate vyakula vingine kabla ya miezi sita. Mtoto anapaswa kunyonya ndani ya saa moja baada ya kuzaliwa. Kwa kufuata masharti ya kiafya kuhusu unyonyeshaji, mtoto anaweza kunyonya mpaka angalau miaka miwili, akichanganyiwa na vyakula vingine baada ya miezi sita.	https://www.bbc.com/swahili/habari-58097699
business	Jinsi nzige wanavyotumiwa kwa faida nchini Kenya	Nzige ni wadudu wanaoaminiwa kuwa waharibifu kutokana na jinsi wanavyoharibu mimea ya mazao mmbali mbali. Lakini nchini Kenya shirika moja lisilo la kiserikali (NGO) linatoa mafunzo kwa jamii ncini humo kuwakamata nzige, ili kuwageuza kuwa chaula cha wanyama.	https://www.bbc.com/swahili/habari-56211186
sports	Michezo ya Olimpiki ya Wamaasai Kenya: Mamia yakusanyika kuwinda mbadala wa simba	Vijana wa Kimaasai nchini Kenya wamekusanyika pamoja kwa ajili ya mashindano ya michezo, yaliyobuniwa kama mbadala wa kuwinda simba - desturi ya kitamaduni ya kuingia utu uzima. Mamia walichuana katika michezo mbalimbali katika maeneo ya chini ya Mlima Kilimanjaro, ikiwemo kurusha mikuki, riadha na kurukaruka. Kwa vizazi na vizazi vijana wa Kimasai walitarajiwa kupigana na kuua simba kama sehemu ya utamaduni inayozingatia mabadiliko yao ya utu uzima. Lakini baada ya idadi ya wanyama hao wakubwa kuanza kupungua barani Afrika, wanamazingira na wazee wa wa jamii hiyo walianzisha shindano lililoitwa Olimpiki ya Wamasai.	https://www.bbc.com/swahili/habari-63934701
politics	Ukraine: Picha za Setilaiti zinaonyesha harakati za kijeshi za Urusi	Picha za hivi karibuni zilizotolewa na kampuni ya ujasusi ya teknolojia ya anga ya Marekani  Maxar zinaonyesha kwamba shuguli za kijeshi za jeshi la urusi zimeendelea kuwepo karibu na mipaka yake na Ukraine, licha ya madai ya hivi karibuni ya Urusi ya kuondoa vikosi vyake kwenye mipaka hiyo. Picha hizo ambazo zilichukuliwa kati kati ya mwezi wa Februali, zinaonyesha kuwa Ukraine bado imeendelea kuzingirwa katika maeneo matatu- kwenye mipaka yake na Urusi na  Belarus - na zana za kijeshi za Urusi pamoja na vikosi viko kwenye mipaka hiyo kwa wingi. Kinachotia hofu zaidi ni uwepo wa hospitali za dharura, katika umbali kiasi kutoka kwenye eneo la mazoezi ya kijeshi la Osipovichi  kaskazini magharibi mwa  Belarus. Huku hii inaweza kuwa sehemu ya mazoezi makubwa ya kijeshi halali , inaweza pia kuwa  ni kiashirio cha maandalizi ya mapigano yanayotarajiwa  kusababisha majeruhi kutokana na vita. Idadi kubwa ya wanajeshi na shuguli za kijeshi pia vinaonekana kuongezeka karibu na mipaka ya Ukraine. Daraja la kijeshi lililojengwa juu ya mto   Pripyat lilipigwa picha tarehe  15 Februari. Lipo chini ya umbali wa maili 4 (kilomita 6 ) kutoka mpakani mwa Belarus na Ukraine. Wachambuzi katika huduma za ujasusi katika  London-based McKenzie wameonyesha eneo kubwa lililotengwa upande wa nyuma wa mto kama kiashirio cha uwezekano wa  kuhamishwa kwa idadi kubwa ya magari. Picha nyingine ni ya silaha zenye uwezo wa kufanya mashambulizi zenyewe, au aina kubwa ya bunduki inayoweza kupiga kutoka kwenye kifaru, iliyoko kwenye eneo la   Brestsky, ambalo liko umbali wa maili 30 (kilomita 50) kutoka kwenye mpaka na Ukraine. Kuwasili kwa kikosi cha helikopta 20 zenye uwezo wa kuzuwia makombora angani zilizowasili hivi karibuni zilipigwa picha katika uwanjwa wa ndege wa   Zyabrovka , uliopo maili 19 (km 30)  kutoka kwenye mpaka. Tathmini ya Kampuni ya huduma za ujasusi ya McKenzie inasema kuna  labda  helikopta 12  aina ya Hakum za Urusi,  Hind  tano au  Mi-28 Ni muhimu kukumbuka kwamba kuna uwepo wa hivi karibuni wa wanajeshi wa Urusi  wapatao  30,000 katika  Belarus,  wakiwa ni  sehemu ya mazoezi ya pamoja yanayojumuisha Ukraine na Nato yaliyopangwa kukamilika tarehe 20 Februari. Jaribio muhimu la nia za Moscow litakuja baada ya tarehe hiyo wakati picha hizo zitakapofichua iwapo vikosi vya Urusi vilibakia pale au viliondoka. Picha hizi zinatueleza nini? Hakuna chochote katia picha hizi kinachothibitisha kabisa kwamba Urusi inakaribia kuivamia Ukraine. Urusi inaendelea kusisitiza kuwa hili sio lengo lake na kwamba yoyote yanayosemwa kuhusu hilo ni propaganda za magharibi. Lakini mkuu wa ulinzi wa  NATO anaamini kuwa Urusi sasa ina vikosi vya kutosha  katika maeneo yanayozingira Ukraine  kufanya uvamizi  pale Rais Putin atakapotoa agizo la kufanya hivyo. Kiwango, na ukubwa  pamoja na mpango wa Urusi wa upelekaji wa jeshi za zana za kijeshi wa  karibu na mipaka yake na Ukraine vinadhihirishwa na kwa mfano, vikosi vya ulinzi vilivyoletwa kutoka maeneo ya  mbali  kama vile  mashariki mwa Siberia ambako ni umbali wa maili maelfu kadhaa. Chini ya uongozi wa Putin jeshi la Urusi limepitia mabadiliko makubwa kuanzia siku za giza  za miaka ya 1990 kufuatia kuanguka kwa Muungano wa Usovieti.  Mambo mawili yametokea ambayo yamelifanya jeshi la Urusi kuwa kikosi cha kutiliwa maanani. Kwanza kabisa, kiasi kikubwa cha pesa za taifa kimewekezwa katika kuboresha na kuliweka katika hali ya kisasa jeshi, zana , silaha, na ujusi wa mtandao -dhidi ya mashambulio ya hivi karibuni ya kimtandao, kupanga upya vikosi vya vita katika ''Makundi ya bataliani yanayoweza kutekeleza majukumu yanayotarajiwa'' ya takriban wanajeshi 800 yakisaidiwa na vifaru, makombora na silaha nyingine. Pili , makamanda wa Urusi na wapangaji wametumia miaka saba iliyopita kupata uzoefu wa vita katika mataifa ya Syria na mashariki mwa Ukraine. Ufanisi wa silaha zao zimepimwa katika maeneo ya vita  na makamanda wa Urusi .wamejifunza kutokana na makosa yao. Yote hayo yakizingatiwa pamoja, wachanganuzi wa magharibi wanaamini kuwa Moscow, ilichagua kuendelea kuwa na idadi kubwa ya wanajeshi wake na uwepo wa tisho la jeshi lake karibu na mipaka ya Ukraine kwa wiki kadhaa, kama sio miezi  kadhaa inayokuja.	https://www.bbc.com/swahili/habari-60427046
religion	Mchungaji Mwamposa akamatwa baada ya vifo vya waumini	Watu 20 wafariki dunia mjini Moshi walipokuwa wakikusanyika katika viwanja vya Majengo kuhudhuria Ibada iliyoongozwa na Mtume Boniface Mwamposa. Watu hao wamefariki dunia baada ya kukanyagwa na wenzao wakati wakitoka katika lango moja waliloelekezwa kupita ili kukanyaga mafuta ya upako. Katika tukio hili watu 16 wamejeruhiwa. Kiongozi wa kanisa la Inuka Uangaze, anayejitambulisha kama nabii na mtume Boniface Mwamposa , hii leo amelazimika kusitisha ibada kwa ajili ya kuitikia wito wa Polisi mkoani Kilimanjaro, Tanzania  kulikotokea vifo vya waamini wake. Mwamposa ambaye huendesha ibada zake katika eneo la Tanganyika Packers, leo Jumapili Februari 2, Nabii huyo amelazimika kufupisha ibada ya kwanza na kuanza safari ya kuelekea Moshi alikoitwa na polisi. Ibada huwa inaisha majira ya saa saba lakini leo imeisha saa nne na nusu asubuhi. Gazeti la Mwananchi limeandika kuwa jana katika kongamano lake la kukanyaga mafuta ya upako mkoani Kilimanjaro, watu 20 walipoteza maisha wakisukumana kukanyaga mafuta hayo. Wakati hayo yakiendelea, waumini wa nabii huyo wamemkingia kifua na kueleza suala la watu kukanyagana kwenye mikutano mikubwa ni kawaida. Rais wa Jamhuri ya Muungano wa Tanzania, John Pombe Magufuli ametuma salamu za rambirambi kwa familia za watu 20 waliopoteza maisha wakati wakitoka katika Ibada huko Moshi Mkoani Kilimanjaro. Magufuli ameeleza kusikitishwa na idadi kubwa ya vifo vya Watanzania waliopoteza maisha katika matukio hayo na amewaombea Marehemu wote wapumzike mahali pema peponi na majeruhi wote wapone haraka na kurejea katika majukumu yao. Aidha amemtaka mkuu wa mkoa wa Kilimanjaro bi. Anna Mghwira  kufikisha salamu zake za pole kwa familia, ndugu, jamaa, marafiki na wote walioguswa na vifo hivyo. Rais Magufuli ametoa wito kwa Watanzania wote kuchukua tahadhali katika matukio yote yenye viashiria vya hatari ikiwemo mikusanyiko mikubwa ya watu na amevitaka Vyombo vya Ulinzi na Usalama kuhakikisha vinasimamia ipasavyo tahadhali za kiusalama.	https://www.bbc.com/swahili/habari-51347183
entertainment	Nikita Pearl Waligwa: Nyota wa Queen of Katwe wamuomboleza muigizaji mwenzao	Nyota wa filamu ya Queen of Katwe wametoa risala za rambi rambi kwa muigizaji nyota Nikita Pearl Waligwa ambaye alifariki akiwa na umri wa miaka 15. Waligwa alikuwa ampetikana na uvimbe katika ubongo na akafariki katka hospitali moja mjini Kampala siku ya Jumamosi. Alishiriki katika filamu hiyo ya 2016 inayotokana na hadithi ya kweli ya Phiona Mutesi , nyota wa mchezo wa chess kutoka mtandao mmoja wa mabanda nchini Uganda. Nyota mwenza David Oyelowo aliandika katika mtandao wa instagram: Alikuwa mwangaza katika Queen of Katwe na maishani. Aliigiza kama mwalimu wa mchezo wa chess wa Phiona Mutesi huku Lupita Nyong'o akiigiza kama mamake. Waligwa aliigiza kama Gloria , rafiki wa Phiona alimwelezea kanuni za Chess. Bi Nyongo aliandika katika mtandao wa instagram akisema: Aliigiza kama Gloria na uwezo mkubwa . Katika maisha yake alikuwa anakabiliwa na changamoto ya kukabiliana na saratani ya ubongo. Gloria Nansubuga, kijana wa miaka 19 kutoka Uganda ambaye ni nyota wa mchezo wa chess ambaye aliigizwa na Waligwa aliambia BBC: Siwezi kuhimili habari kwamba mtu aliyeniigiza katika filamu amefariki. ''Nampenda kutoka moyoni mwangu. Aliniambia kwamba alitaka kujifunza kucheza chess . Nilitaka kuwa na mafunzo naye lakini alikuwa hospitali kila mara . Alikuwa mkarimu licha ya kuwa na umri mdogo''. Waligwa kwa mara ya kwanza alipatikana na uvimbe wa ubongo mwaka 2016 na mkurugenzi wa filamu ya Queen of Katwe Mira Nair aliripotiwa kutuma watu ili kusaidia kufadhili matibabu yake nchini India, huku madaktari wa Uganda wakiripotiwa wakisema kwamba hawakuwa na vifaa vinavyohitajika kumtibu. Nchini Uganda ni kiwango kidogo cha wagonjwa walio na hali mbaya kama hiyo ambao hupata usaidizi huo wa kimatibabu kutokana na gharama za juu. Alionekana hana tatizo lolote mwaka 2017 na kurudi shule ya upili. Hatahivyo mwaka jana alipatikana na uvimbe mwingine katika ubongo. Kifo chake kilitangazwa na shule kupitia mtandao wa twitter. ''Ulikuwa kipenzi cha wengi na sasa tumekupoteza kupitia saratani ya ubongo katika umri mdogo'', ilisema shule ya upili ya Gayaza. Ibada ya mazishi ya Waligwa ilifanyika siku ya Jumapili na atazikwa baadaye siku ya Jumatatu.	https://www.bbc.com/swahili/habari-51531511
entertainment	Tanzania yaongoza katika nyimbo kumi bora za Afrika Mashariki 2019	Sekta ya sanaa ya muziki imeshuhudia mabadiliko makubwa mwaka 2019. Mojawapo ya taarifa kubwa mwaka huu ikiwa msanii Harmonize kujitosa nje ya kundi la Wasafi na mtindo mpya wa Gengetone kutetemesha sana nchini Kenya. Licha ya yote hayo, wasanii tajika wa mataifa ya Afrika Mashariki na Kati wamejitahidi kuwatumbuiza mashabiki kwa ngoma moto moto. Lakini ni nyimbo zipi ambazo zilitetemesha sana chati za muziki mwaka huu? Mwenzetu Roncliffe Odit anatathmini nyimbo 10, ambazo kwa mtizamo wake, ndio zilikuwa kubwa zaidi mwaka huu wa 2019… Vilio vya uuuuwwwwwwi, vya kundi la Sailors kutoka Kenya vinafungua chati yangu katika nafasi ya kumi. Vijana hawa kutoka mtaa wa mabanda wa Kayole jijini Nairobi wamebadili sera ya muziki wa kizazi kipya. Wimbo wao 'Wamlambez' ni kama wimbo wa taifa, na kupelekea kuzaliwa kwa mdundo mpya wa Gengetone nchini Kenya, Wamlambez.... Katika nafasi ya tisa, naiweka Halleluyah ushirikiano wa Willy Paul na binti mrembo, malkia wa Bongo Flava, Nandy. Utamu wa ajabu katika wimbo huu ambao hujui uuweke katika jedwali la nyimbo za injili ama za burudani tu. Lakini ukweli ni kwamba weledi wa Willy Pozee katika kucheza na mistari hauna mfano wake. Kisha ukiongeza umaridadi wa sauti ya Nandy, ah, acha nisiseme sana, Halleluyah... Katika nafasi ya nane, Never Give Up yake Harmonize akizungumzia maisha yake ya shida ya zama za kale, kabla awe msanii tajika. Huu ulikuwa wimbo wake wa mwisho ulionoga sana kabla ya kuihama lebo ya Wasafi na kuunda lebo yake mwenyewe ya Konde Gang. Ama kwa kweli, Never Give Up... Turejee tena Kenya katika nafasi ya saba, Extravaganza ya Sauti Sol wakishikiana na Bensoul, Nviiri the Storyteller, Crystal Asige na kundi la Kaskazini, wote hao ni wasanii walio chini ya lebo yao ya mpya Sol Generation. Mchanganyiko wa sauti tamu, na mpigo wa ajabu wa ala za muziki katika wimbo huu unakupatia utamu wa kipekee, yaani Extravaganza. Nafasi ya sita nitaipa Mshumaa yake Ali kiba. Wimbo huu aliuachia mwezi mmoja tu uliopita. Ndio wimbo wake wa peke yake wa hivi karibuni zaidi, baada ya kufanya collabo kadhaa za kuwajulisha wasanii waliosajiliwa na lebo yake ya Kings Music Records. Mshumaa ni wimbo ambao unaturudishia kumbu kumbu za King Kiba kama tunavyomfahamu. Melody tamu na mistari yenye uzito, weee, washa Mshumaa... Nafasi ya tano inasalia Tanzania, na wimbo Tamu wake Mbosso Khan, msanii wa kundi la Wasafi. Sina mengi ya kusema kumhusu Mbosso, ila huyu kijana kabarikiwa mistari ilioiva, sauti tamu, na ushairi wa hali ya juu. Ama kwa kweli ni Tamu. Katika nafasi ya nne nasalia ndani ya kundi la Wasafi na wimbo mpya wa Rayvanny I Love You. Msanii huyu wa kundi la Wasafi amecheza na mistari, na kuachia melody safi sana iliyojaa mashairi ya kipekee. Mdundo wa pole pole unaenda kinyume sana na Rayvanny wa kitambo tuliyemjua  kwa kufokafoka na midundo sawia na hip hop. Hata mimi nakwambia msomaji I Love You... Sasa tugeukie nyimbo tatu ambazo ndizo kubwa zaidi Afrika Mashariki na Kati. Nafasi ya tatu inakwenda Uganda kwa wimbo Parte After Parte wake Big Tril. Nilipouskiza mara ya kwanza, wimbo huu ulisikika kama mchezo tu. Lakini miezi minne tangu kuachiwa kwake, umekuwa wimbo mkubwa zaidi ya ulivyotarajika. Mdundo wake wa club ukichanganya na hisia za sherehe zinazoambatana na wimbo huo zimefanyiza mchanganyiko ambao kila mtu anaucheza sasa. Parte After Parte... Wimbo namba mbili Afrika Mashariki na Kati ni wake gwiji wa muziki wa Bongo Flava Diamond Platinumz, Inama, ambao amemshirikisha Fally Ipupa. Wimbo huu uliachiwa Juni mwaka huu. Mdundo wake wa densi na video safi ya wacheza densi wa Wasafi wakiongozwa na Mose Iyobo unaifanya ngoma hii kupendeza na kuandaa burudani safi sana. Yaani usiseme sana, wewe Inama... Na hatimaye wimbo namba moja, wimbo mkubwa zaidi Afrika Mashariki na Kati... Yope Remix ni wimbo wa msanii mkongomani Innocent Balume almaarufu Innoss B, ambaye ni muimbaji na dansa kutoka Goma, mashariki mwa Jamuhuri ya Kidemokrasia ya Congo. Katika remix ya wimbo wake Yope, Innoss B amemshirikisha Diamond na kuleta utamu wa mdundo wa DRC wa kusakata kiuno na melody tamu ya Bongo Flava. Miezi mitatu tu tangu kuachiwa kwa wimbo huo, umetazamwa zaidi ya mara milioni 41 katika mtandao wa Youtube. Yope Remix ndio chaguo langu...	https://www.bbc.com/swahili/50902847
health	Moto uliozuka katika hospitali ya corona Iraq: Watu 82 wafariki baada ya 'tangi la Oksijeni kulipuka'	Takriban watu 82 wamefariki katika moto uliozuka katika hospitali ya kutibu wagonjwa wa Covid 19 katika mji mkuu wa Iraq Baghdad. Zaidi ya watu 100 walijeruhiwa katika moto huo  uliozuka katika hospitali  ya Ibn Khatib siku ya Jumamosi usiku. Ripoti zinasema kwamba ajali ilisababisha tangi la oksijeni kulipuka na kusababisha moto huo. Kanda za video zinaonesha wazima moto wakijaribu kuuzima moto huo huku watu wakitoroka jumba hilo. Waziri mkuu wa Iraq Mustafa al-Kadhimi alitoa wito wa kufanyika kwa uchunguzi wa haraka kuhusu chanzo cha kile alichokitaja kuwa ajali mbaya. Mkuu wa ulinzi wa umma  Jenerali Kadhim Bohan, alisema kwamba moto huo ulianzia katika chumba cha wagonjwa mahututi katika ghorofa iliotengwa kuwasaidia watu kupumua. Takriban wagonjwa 30 walikuwa katika chumba hicho cha wagonjwa mahututi kilichotengewa watu waliokuwa hatarini na corona  mjini Baghdad, chanzo kimoja cha hospitali kiliambia chombo cha habari cha AFP. Wagonjwa wote wamehamishwa katika hospitali iliopo karibu. Moto huo ulidhibitiwa mapema siku ya Jumapili , alisema mkuu wa ulinzi wa umma nchini humo. Gavana wa mji wa Baghdad Mojammed Jaber  aliunga mkono wito wa waziri mkuu kuhusu kufanyika kwa  uchunguzi wa haraka ili kubaini iwapo kuna mtu yeyote anayepaswa kuchukuliwa hatua. Katika taarifa , tume ya haki za kibinadamu inayomilikiwa na serikali imesema kuwa tukio hilo ni uhalifu dhidi ya wagonjwa waliochoshwa na ugonjwa wa corona. Hospitali za Iraq zimezidiwa na idadi ya wagonjwa wa Covid 19 wakati wa mlipuko wa ugonjwa huo, ukiongezewa na vita vya wenyewe kwa wenyewe, kupuuzwa na ufisadi. Maambukizi ya Covid yamekua yakiongezeka kwa kasi tangu mwezi februari nchini Iraq  na idadi hiyo imepitisha kiwango cha wagonjwa milioni moja wiki hii. Wizara ya Afya imerekodi wagonjwa 1,025,288 na vifo 15,217 . Taifa hilo limezindua kampeni yake ya chanjo mwezi uliopita  na imepokea dozi 650,000, nyingi zikitoka kwa mpango wa WHO wa Covax, ambao ni wa kusambaza chanjo duniani.	https://www.bbc.com/swahili/habari-56878236
politics	Hakainde Hichilema: Mfahamu mfanyabiashara tajiri aliyeshinda uchaguzi wa urais Zambia	Hakainde Hichilema, mfanyabiashara aliyejitengenezea utajiri wake, ni kiongozi kijana wa chama kikuu cha upinzani nchini Zambia kupitia United Party for National Development (UPND). Hichilema alizaliwa Juni 4, 1962 kusini mwa Monze. Baada ya kwenda shule ya eneo alikozaliwa, alijiunga na Chuo Kikuu cha Zambia kwa ufadhili wa serikali ambapo alisoma na kuhitimu mnamo 1986 na Shahada ya Sanaa (BA) katika Uchumi na Biashara. Baadaye alipata shahada ya uzamili ya somo la Fedha na Biashara (MBA) kutoka Chuo Kikuu cha Birmingham, Uingereza. Tangu wakati huo, Hichilema, anayejulikana kwa upendo na jina lake la utani kama HH, ameandika rekodi ya kuvutia katika biashara, ndani na kimataifa. Hichilema maarufu sana kibiashara, sasa ni mfugaji wa pili mkubwa wa mifugo nchini Zambia na mifugo karibu 100,000 chini ya jina lake katika mashamba yake manne, na ni mmoja wa wauzaji wakubwa wa nyama kwa soko la ndani la Zambia, na pia mmoja kati ya wafanyabiashara wakubwa zaidi nchini Zambia wanaouza nje ya nchi bidhaa zitokanazo na nyama ya ngombe. Pia ana uwekezaji mkubwa katika sekta ya utalii ya Zambia. Kufuatia elimu yake ya chuo kikuu, Hichilema alipanda katika nafasi za juu katika ulimwengu wa mashirika nchini Zambia, akipata kazi za kifahari kama Mkurugenzi wa kampuni ya Coopers na Lybrand akiwa na umri wa miaka 32, kutoka 1994 hadi 1998, na baadaye kama mrithi wa Mkurugenzi Mtendaji wa kampuni ya Cooper, Grant Thornton, kutoka 1998 hadi 2006. Alikuwa pia mkubwa zaidi katika kampuni mbili zinazomilikiwa na wageni ikiwa ni pamoja na Benki ya Barclays Zambia. Aidha, Hichilema ni mtaalamu wa majadiliano ya Biashara, na ni mwanachama wa Taasisi ya Wakurugenzi ya Zambia. Bwana HH alishinda urais wa chama cha upinzani UPND mnamo mwaka 2006 kufuatia kifo cha kiongozi wake, Anderson Mazoka, mshauri wake wa biashara ambaye pia alikuwa rafiki yake wa karibu. Tangu wakati huo wanasiasa wa chama tawala, bila mafanikio, walikuwa wakijaribu kumuhusisha na kesi za kisheria ambazo amekataa kuziacha ziwe kuzuizi cha kufikia ndoto zake. Katika uchaguzi mdogo wa urais wa Januari 2015, Hichilema alikuwa wa pili katika kinyanganyiro  hicho nyuma ya mgombea wa chama cha PF aliyekuwa madarakani, akipungukiwa na kura 27,000 tu. Ameendesha kampeni zake akiegemea zaidi suala la uchumi, akisema kwamba Zambia inahitaji kiongozi anayeelewa biashara na anayeweza kugeuza uchumi ili kufungua faida za maendeleo katika afya, elimu na nyanja zinginezo. Ana shauku ya kuboresho mfumo wa elimu wa Zambia ili kila Mzambia mchanga apate fursa aliyopata ya kupokea msaada wa serikali ambao unaweza kuwawezesha vijana kuanzisha taaluma nzuri na kuwawezesha kupata mshahara mzuri, kukidhi mahitaji ya familia zao na kusaidia katika ukuaji wa uchumi wa Zambia. Na pia, Hichilema sio mwanasiasa tu na mfanyabiashara pekee, pia ni mfadhili, akichangia pakubwa shughuli za jamii na miradi kama kliniki, shule, ujenzi wa visima na kujenga mabwawa ili kuboresha shughuli za kilimo. Amefunga pingu za maisha na Mutinta na kwa pamoja wamejaaliwa watoto watatu.	https://www.bbc.com/swahili/58227738
health	Wilson: Ugonjwa adimu uliogeuza ubongo wangu wa miaka 30 kuwa mtu wa miaka 70	"Kupita kwa muda kawaida huonekana katika mwili wetu wakati makunyanzi na nywele nyeupe zipoanza kuonekana, pia wakati misuli inaanza kujitokeza na meno kuwa na rangi ya giza. Kinachotokea kwa ubongo wetu, kwa upande mwingine, pia haonekana wazi. Lakini vipi ikiwa kinyume chake kitatokea? Mwanahabari Carolina Roatta anakabiliwa na ugonjwa adimu ulioathiri ubongo wake hadi kufikia hatua ya kuzeeka maradufu, ingawa mwili wake ni mchanga. BBC Mundo inasimulia hadithi yake. Nilipofikisha umri wa miaka 32 nilijihisi kama malkia wa dunia. Ilikuwa Novemba 2012. Nilikuwa nimemaliza tasnifu yangu. Nilikuwa nikifundisha katika chuo kikuu na nilikuwa nimemaliza kazi yangu iliyokuwa ndoto yangu ya mwandishi wa habari. Siku nilipoenda kusaini mkataba wa ajira, nilifika nikiwa na uhakika sana hivi kwamba nilifanikiwa kuudhibiti ule mtikisiko ambao nilikuwa nao kwa muda mrefu. Sahihi hiyo ndiyo ilikuwa jambo la mwisho nililoweza kuandika. Kwanza mikono yangu iliruka kama mbawa za kipepeo, kisha kichwa na miguu yangu ikafuata. Nilichagua kurekebisha utaratibu wangu. Niliacha kuvaa blauzi za kubana na viatu vya kufunga, nikawa napenda jeans nyembamba, na hata nikaajiri msaidizi wa kuniandikia. Wakati fulani pia nilianzisha shajara ya sauti ili kurekodi kila kitu kilichonipata. Nilipinga kadiri nilivyoweza, lakini baada ya miezi sita hali ikawa ngumu. Nilipitia miadi kadhaa ya matibabu ambayo ilidumu dakika 15. Katika mfumo wa afya wa Colombia, unapaswa kupitia kwa daktari mkuu ili aweze kuagiza vipimo au kupeleka mgonjwa kwa mtaalamu. Katikati ya hayo nilionekana na daktari wa neva kwa mara ya kwanza ambaye alibaini kimakosa na kudai nina tatizo la kutetemeka na kuniweka katika matibabu. Dawa hiyo ilinituliza, lakini haikuondoa tetemeka.. Cha kushangaza, baada ya kushauriana na madaktari, wanasaikolojia, madaktari wa neva, ni daktari wa anayechunguza nishati mwilini ambaye alifikiria kuniagiza kipimo ambacho kingeonyesha picha za ubongo wangu. Baba na mama walinisindikiza kwenye vipimo vya EMR. Siku iliyofuata, tukiwa tunasubiri matokeo, nilipigiwa simu na mhudumu akiuliza ikiwa ninashughulika na kemikali kwenye kazi yangu. Picha hizo zilionyesha kwamba ubongo wangu ulikuwa umelewa. Wengine wa familia yangu walianza kuwa na wasiwasi. Walinisaidia kupata mashauri wa kibinafsi na daktari wa neva mashuhuri. Haikuwa rahisi lakini kwa mara ya kwanza nilihisi kwamba kuna mtu anaelewa kinachoendelea. Uteuzi huo ulichukua saa tatu, daktari alinifanyia kila aina ya vipimo: Nilipaswa kugusa ncha ya pua yangu na kidole changu cha shahada, kuchora mviringo, kutengeneza vikaraagosi kwa mikono yangu, kusimama kwa mguu mmoja. Katika zote nilianza kujikuna kichwa na kuishia kutokwa na jasho kana kwamba nimekimbia mbio za marathon. Ilikuwa ni kama kufeli mtihani wa kuingia katika shule ya chekechea, lakini ikawa uchunguzi wa matibabu wenye kufariji. Asante kwa vipimo vingine maalum, daktari wa neva alithibitisha kuwa nina ugonjwa wa Wilson. Ni ugonjwa usiyo wa kawaida wa jeni iliyopewa jina la daktari wa neva aliyeufanyia utafiti, Samuel Alexander Kinnear Wilson, na unazuia mwili wangu usiweze kuchakata au kuyeyusha shaba. Shaba? Inatokea kwamba shaba ni kipengele kinachotusaidia kuwa na mishipa na mifupa yenye afya, pia inachangia kolajini na melanini kwenye ngozi. Mwili wa mwanadamu hauzalishi, lakini huipata kupitia vyakula aina mbalimbali. Lenti, mlozi, chokoleti, parachichi, kamba ... Orodha inaendelea. Mwili huvunja vyakula hivi, ini husindika shaba inayotumia na kuondoa ile isiyohitaji, kwa kawaida kupitia mkojo. Shida ni kwamba sisi tunaougua ugonjwa wa Wilson, badala na mfumo wa kumeng'enya shaba, hujilimbikiza hadi mwili hauwezi tena kupinga na kuanguka. Kwa kawaida, ini huathirika zaidi, ikifuatiwa na ubongo, macho, na figo. Lakini kesi yangu ni ya kushangaza zaidi. Licha ya miaka 32 ya kujikusanya kwa shaba, ini langu lilikuwa sawa kiafya. Ubongo wangu, kwa upande mwingine, ulizeeka mara mbili zaidi ya umri wangu. Daktari wa magonjwa ya mfumo wa neva alisema inaonekana kama wa mzee wa miaka 70. Pia nilikuwa na pete ya shaba karibu na mboni za macho yangu, ishara nyingine ya kawaida ya ugonjwa huo. Matibabu ni pamoja na kunywa katika maisha yote utakayoishi duniani ambayo kwa kweli ""huondoa"" shaba ambayo hujilimbikiza kwenye viungo na kuiondoa kupitia damu na mkojo. Daktari alinieleza kwamba itachukua muda kabla ya kupata nafuu, bila kutaja kama ingekuwa miezi au miaka. Alinishauri nisiangalie mtandao ili asiniogopeshe na akabainisha kuwa dalili zingeongezeka ghafla wakati wa mwanzo wa matibabu. Nilikuja kuamini kuwa itakuwa ya muda mfupi na kwamba baada ya muda mfupi ningeendelea na shughuli zangu. Ukweli ni kwamba katika maisha yangu ya kila siku nilionekana kama ""mtu mkubwa"". Nilitoka kuwa mwanamke mwenye uhuru mkubwa hadi kutegemea wengine katika kila nyanja ya maisha yangu. Nilielewa muda mfupi baada ya utambuzi, wakati mama yangu alilazimika kunisaidia kupiga mswaki kwa sababu sikuweza tena. Nakumbuka kabisa kwamba macho yangu yalijawa na machozi nilipofungua kinywa changu na akaanza kusafisha kinywa change kwa uangalifu kwa brashi. Nililia kwa sababu nilihisi kwamba sikuwa na heshima tena. Hangeweza kuwa mtu mzima, mtu binafsi. Ndivyo nilivyohisi kila nilipohitaji msaada wake: alinisafisha nilipokojoa, nilioga, akanisaidia kubadilisha pedi nilipokuwa na hedhi, akanivalisha. Baada ya karibu mwaka mmoja, alikuwa amefikia kikomo cha ulemavu unaoruhusiwa wa matibabu. Hakuonyesha maendeleo yoyote ya kupata nafuu. Hatua iliyofuata ilikuwa wao kunipa pensheni ya ulemavu. Mwanzoni ilionekana kuvutia kwangu: kuwa na umri wa miaka 32, mshahara wa maisha, na kuweza kujitolea wakati kwa vitu vyangu vya kupendeza. Lakini masaibu yalikuwa na upande mwingine: kuwa kijana na kujiona hana maana, kutupwa kwa ajili ya ulimwengu wa kazi, kupunguzwa na kuhukumiwa kupata mshahara wa chini nchini Colombia, ambayo wakati huo ilikuwa karibu dola 150 za Marekani. Takwimu ambayo, sawa tu, ilinifanya kuwategemea wengine. Nilikuwa mbali na kufikiria kwamba Roatta, jina langu la mwisho, lingeniokoa. Familia ya baba yangu ni Wafaransa na kutokana na urithi huo, nilipata uraia wa nchi mbili, niliweza kusoma katika shule ya lugha mbili na ninazungumza lugha hiyo. Ndio maana Ufaransa ilianza kuonekana kama chaguo wakati tulielewa kuwa huko Colombia hatungeweza kufanya chochote isipokuwa kungoja bila tumaini kubwa. Dada yangu mmoja tayari anaishi huko, alianza kuchunguza na kupata kituo cha kumbukumbu cha ugonjwa wa Wilson kilichopo Paris. Wazazi wangu, dada yangu mdogo na mimi tuliamua kuhama ili kuungana naye. Ulikuwa uamuzi mgumu, lakini wa lazima. Kuwa na timu ya wataalamu ambao walitupa majibu yote.< Kwa kuwa ugonjwa wa Wilson ni wa vinasaba, walifanikiwa kuwagundua dada zangu wote wawili kabla ya dalili kuonekana. Sote watatu tuna miadi ya kufuatilia na madaktari bingwa, ikijumuisha uchunguzi wa kimwili kila baada ya miezi sita. Pia tunayo fursa ya kupata dawa na ninapokea usaidizi wa kifedha kufidia hali yangu ya ulemavu Tangu tulipowasili mwishoni mwa 2014, nimekuwa nikijaribu kuanza maisha mapya. Na nimepiga hatua kubwa. Sasa mimi hutetemeka kidogo tu, huku pete karibu na macho yangu ikitoweka na sasa niko huru tena. Imekuwa miaka minane katika mchakato wa kukubali tofauti yangu: ugonjwa wa ajabu. Sasa hivi ninasoea shahada mpya ya Uzamili kwasababu Colombia kutimiza ndoto hiyo. Na kwa kifupi, hiyo imekuwa simulizi ya maisha yangu."	https://www.bbc.com/swahili/habari-61010196
technology	Instagram kuficha idadi ya 'likes' kuondoa 'ushawishi' miongoni mwa watumiaji	Instagram inaficha idadi ya 'likes' kwenye posti zinazowekwa katika nchi kadhaa, ili kuondoa hali ya ushawishi kwa watumiaji. Majaribio ambayo yanaanza siku ya Alhamisi, hii ikimaanisha kuwa watumiaji wataona jina la mtumiaji wa anuani na chini ya picha zilizowekwa hawataona idadi ya waliopenda picha hizo. Imeelezwa kuwa mitandao ya kijamii inaweza kuchangia hali ya 'kutojiamini' na pia vijana kujiona 'hawafai'. Instagram imefanya majaribio katika nchi ya Canada mwezi Mei na majaribio mengine yanafanyika Australia, New Zealand, Ireland, Italy, Japan na Brazil, Kampuni hiyo imeiambia BBC. Dawa ya wadhalilishaji mtandaoni inakuja Kampuni ya Facebook yakiri kukabiliwa na matizo ya kiufundi ''Tuna matumaini kuwa jaribio hili itaondoa hali ya wasiwasi wa kutaka kujua idadi gani ya watu waliopenda kilichowekwa kwenye mtandao huo, hivyo watu wataweka vitu vyao vile wapendavyo wao,'' Mia Garlick mtaalamu kutoka Facebook Australia na mkurugenzi wa masuala ya sera nchini New Zealand ameeleza. Nia ya kutekeleza hatua hii ni kuwafanya watumiaji wasione wanahukumiwa na kuona ''kama mabadiliko haya yatawasaidia watu kutojali kuhusu kupendwa kwa wanachokiweka mtandaoni''. Instagram imesema kuwa jaribio hilo halitaathiri mfumo wa tathimini kwa ajili ya biashara. Na watumiaji bado wataweza kuona orodha ya watu waliopenda kilichowekwa mtandaoni kwa kubofya kwenye picha hiyo. Wakati jaribio lilipokuwa likifanyika Canada instagram ilisema nia ilikuwa kupunguza mashinikizo ambayo yalifanya watumiaji kushindana mtandaoni ili wanachokiwekwa kipate idadi kubwa ya 'likes' ''Tunataka watu waondoe hofu kubwa kuhusu wapata 'likes' ngapi bali wapate muda wa kuungana na marafiki wanaowajali''. Alieleza afisa wa juu wa kampuni ya Instagram Adam Mosseri wakati ambapo idadi ya 'likes' kwenye kinachowekwa kimekuwa kipimo cha mafanikio na umaarufu kwenye mtandao huo. Tafiti zinaeleza kuwa mrejesho wa papo hapo kuhusu kinachowekwa mtandaoni kinawafanya watu waendelee kujiamini lakini pia zimewafanya wengine kujiona hawafai ikiwa hawapati mrejesho wa kuridhisha. Tafiti zimehusisha mitandao ya kijamii na athari za afya ya akili, hasa kwa vijana. Idadi ya 'likes' ni njia pia ya kuweka thamani ya kitu kilichowekwa mtandaoni kwa upande wa kibiashara ndani ya Instagram. Watu wenye ushawishi ambao hulipwa kwa ajili ya yale wanayoyaonesha hupimwa kwa idadi ya watu walichopenda kilichowekwa nao katika mitandao ya kijamii. Mwanzoni mwa mwezi huu Instagram ilitangaza kuwa na mfumo mpya wa kukomesha udhalilishaji kwenye mtandao wake.	https://www.bbc.com/swahili/habari-49026260
religion	Maktaba kubwa ya propaganda za kundi la IS yabainika	"Moja ya eneo kubwa lenye mkusanyiko wa nyenzo nyingi za matandaoni za kundi la Islamic Stale limebainika na watafiti katika Taasisi ya majadiliano ya Kimkakati.  Maktaba hiyo ya mtandaoni ina nyenzo zaidi ya 90,000 na inasemekana wageni wanaoitembelea kwa mwezi idadi yao inakadiriwa kuwa 10,000.  Wataalamu wanasema maktaba hiyo imewezesha kundi hilo lenye msimamo mkali kubadilisha na kuongeza maudhui yake mtandaoni. Lakini kuondoa maktaba hiyo ni changamoto kwasababu data hiyo haihifadhiwi sehemu moja. Licha ya hatua za kukabiliana na ugaidi, Uingereza na Marekani zimetahadharishwa kuhusu maktaba hiyo inavyozidi kupanuka.  'Gaidi mzuri' Ugunduzi wa maktaba hiyo umewadia baada ya kufariki dunia kwa kiongozi maarufu Abu Bakr al-Baghdadi, Oktoba 2019.  Wakati huo, ujumbe mwingi wa mitandao ya kijamii unaounga mkono shirika ukiwa na viunganishi vifupi  Viunganishi hivyo vimesaidia watafiti kufikia nyaraka na video zilizohifadhiwa kwa lugha tisa tofauti. Walijumuisha taarifa za mashambulizi ikiwemo yaliyotekelezwa katika maeneo ya Manchester Mei 22, 2017, na Uingereza Julai 2005 na Marekani September 2001.  ""Kuna kila kitu unachohitajika kujua ili kupanga shambulio,"" amesema naibu mkurugenzi wa Taasisi ya Majadiliano ya Kimkakati Moustafa Ayad, aliyefumbua hifadhi hiyo.  ""Mambo yanayokufunza kuwa gaidi mzuri.""   Kwa miezi kadhaa sasa, watafiti wamekuwa wakitafiti chimbuko la kundi hilo na jinsi linavyoendeshwa na nani anayewatembelea.  Data inasambazwa katika sehemu mbalimbali badala ya kuhifadhiwa kwenye kompyuta moja. Na yeyote yule anaweza kusambaza taarifa hiyo kwenye tovuti, kupitia mfumo katika maeneo mbalimbali. Na hilo linazuia juhudi zozote za kutaka kuondoa data hiyo. Mradi utawala wa khalifa inaendelee kuwepo, utasaidia kundi la IS kuwapa njia ya kuendelea kuongeza na kuhifadhi data yao.  Mwanamuziki wa Pop  Nyenzo hizo zimejumuishwa kwenye kurasa za maoni ya mitandao ya kijamii na kusambaa kupitia akaunti zinazojieleza kwa  uwazi. Mbinu nyingine imekuwa kulenga kaunti za Twitter zenye kuhusishwa na watu ambao ni nyota na wanariadha. Kwa mfano, IS ili teka nyara akaunti ya shabiki wa muziki wa kufokafoka, Justin Bieber na kuitumia kueneza nyenzo yao kutoka kwenye hifadhi yao. Katika tukio jingine, kundi hilo lilifanikiwa kupumbaza akaunti ya timu ya raga ya Uingereza na ikaanza kulifuatilia kwa kujionesha kama mashabiki wao. ""Wanaelewa sio tu kupumbaza majukwaa ya mitandaoni, wanajua nguvu ya maudhui yao katika hifadhi hiyo,"" Bwana Ayad amesema Sio kwamba maudhui yao yote ni ya kufanya vurugu.  Wageni wanaotembelea tovuti yao wanakabiliana na falsafa za IS, ujumbe wa masuala ya dini na taarifa za propaganda kuhusu jinsi maisha ya IS yalivyo.  Watafiti wanasema hilo linajumuisha wake wa kundi hilo waliotoroka kama vile Shamima Begum Wengi wanaojiunga  ni wanaume wenye umri wa kati ya miaka 18 na 24 ambao mara nyingi ni kutoka nchi za kiarabu, huku asilimia 40 ya wanaojiunga wakitoka kwenye mitandao ya kijamii, na kiasi kikubwa kutoka mtandao wa You Tube. Makundi yenye msimamo mkali.  Taasisi ya Majadiliano ya Kimkakati pia imebaini kwamba hifadhi hiyo ya data zao sio kitu cha kipekee. Kuna hifadhi nyingine ndogo ndogo za makundi mengine madogo madogo, mengi yao yakiwa pia yanatumia majukwaa ya mitandao ya kijamii yaliyotawanyika.   ""Mvuto wa majukwaa haya ni kwamba wavumbuzi wa majukwaa hawana namna ya kwenda kinyume na maudhui hayo yanayohifadhiwa kwenye kwenye hifadhi za watumiaji au maudhui ambayo yanashirikishwa katika mtandao ulitawanyika wa watumiaji, "" Mtaalamu wa BBC ambaye wa masuala ya maudhui ya  Mina Al-Lami. ""Inahusu zaidi faragha, uhuru na ufichaji wa data''  ""Hilo ndilo linalovutia wapiganaji wa jihadi.""  Watafiti hao wametahadharisha ofisi ya Mwendesha mashtaka mkuu mashariki mwa mji wa New York, ambayo imefungua kesi nyingi za kukabiliana na ugaidi pamoja na polisi wa mji.  Mamlaka ya mji wa New York haijasema lolote kuhusiana na hilo  Lakini ofisi ya mji imekiri kupokea ujumbe na kusema kwamba inatathmini na maafisa wataalamu"	https://www.bbc.com/swahili/habari-54022685
religion	Muhubiri maarufu wa Nigeria TB Joshua amefariki	"Taarifa iliotolewa na kanisa lake la SCOAN  siku ya Jumapili alfajiri  imethibitisha kifo cha Muhubiri TB Joshua. Muhubiri huyo maarufu kutoka nchini Nigeria amefariki akiwa na umri wa miaka 57. Taarifa hiyo ilisema: Mungu amechukua maisha ya muhudumu wake TB Joshua  kulingana na uwezo wake. Amefariki akimuhudumia Mungu. Taarifa hiyo imetaja sura moja katika biblia inayosema : Mungu muweza hawezi kufanya lolote bila kutoa mipango yake kwa watume wako. "" - Amos 3: 7 Siku ya Jumamosi  tarahe 5 Juni  2021, mtume TB Joshua alizungumza katika mkutano wa runinga ya Emmanuel. ''Kila kitu kina wakati wake - tunapokuja hapa na kuomba na tutarudi nhyumbani baada ya utumwa''. TB Joshua alikuwa mmoja ya wahubiri maarufu ambapo alijulikana kwa kutabiri matukio yajayo  ambayo wengi waliona kama uingiliaji kazi ya Mungu. Mwaka 2014, Muhubiri huyo alikosolewa nchini Nigeria baada ya upande mmoja wa paa la kanisa lake nchini humo  kuanguka na kuwaua takriban watu 116. Temitope Balogun Joshua, maarufu TB Joshua, alizaliwa tarehe 12 mwezi Juni 1963 katika mji wa Arigidi huko Aoko kaskazini mashariki mwa jimbo la Kusini magharibi mwa Nigeria. TB Joshua anajulikana kuwa muhubiri Mkristo  anayehubiri katika runinga. Ndiye mwanzilishi wa kanisa la  Sinagogi la mataifa yote SCOAN  ambalo uhubiri moja kwa moja  katika runinga ya Emmanuel TV mjini Lagos. TB Joshua ana makanisa mengi katika mataifa tofauti  barani Afrika na Marekani ya kusini."	https://www.bbc.com/swahili/habari-57374487
entertainment	Sanaa ya Mashairi yavuma Mombasa	Sauti tamu za watoto ndizo zinazokukaribisha katika kijiji cha Ujamaa, eneo bunge la Likoni, Mombasa, Kenya Wakati huu ambapo janga la Corona limerindima na kulazimu shule kufungwa nchini Kenya, watoto hao wananoa makali yao katika sanaa hii ya Kiswahili. Hili ni wazo la Hamisi Mwagarashi, mshairi mahiri wa Mombasa ambaye anasema kwamba amewaleta pamoja watoto hao ili kuhakikisha kwamba wanakuza vipaji vyao, lakini pia hawajihusishi na tabia potofu wakati huu ambapo shule zimefungwa. 'Watoto hawa wako hapa kwa lengo la kusoma. Wazo hili lilinijia baada ya mimi kupitia changamoto kadhaa maishani, kisha nikajiuliza kama kesho sitakuwepo nani atakayeendeleza sanaa hii ya kughani mashairi?' anauliza Mwagarashi. Ushairi ni utungo wa kisanaa unaotumia lugha teule na mpangilio fulani wa maneno badala ya kutumia lugha natharia au  lugha mfululizo. Aidha ushairi unaweza pia kutajwa kama kipera cha fasihi simulizi (au nyimbo) na pia katika fasihi andishi kwa sababu mashairi yanaweza kuwasilishwa kwa njia ya kukariri na pia kwa njia ya maandishi. Mashairi yanayoghanwa badala ya kuimbwa huitwa maghani. Mmoja wa wanafunzi hapa ni Hassani Iddi Chano mwenye umri wa miaka 11 ambaye amepata umaarufu mkubwa mitandaoni baada ya video zake za mashairi kusambaa. 'Mimi nilipomsikia Mwagarashi akiimba mara ya kwanza nilimwambia nataka anifunze. Na mimi sasa nafurahia sana kughani mashairi.' Lakini umaarufu wa sanaa hii umepungua katika siku za hivi karibuni, kama anavyoeleza Mwagarashi. 'Wale waliowania mashairi na kuweza kutambulika kishairi, hawajafika popote, wala hawakufanyiwa chochote cha maana. Wamekufa wakiishi kwa nyumba za nyasi, wengine wakilala kwa nyumba za kuku. Sasa washairi wa sasa wameona hakuna faida bali ni hasara tupu.' Hata hivyo, licha ya taswira hiyo, mwalimu huyu wa Kiswahili anasisitiza kwamba mashairi ni ajira na sanaa hiyo inapaswa kupewa kipaumbele. Matamshi yake yanaungwa mkono na Mwalimu Mathias Momanyi, mtaalam wa Kiswahili kutoka Nairobi Kenya. 'Mashairi huelimisha, hukosoa, hurekebisha jamii, hususan jamii inapoelekea kupotoka. Lakini sasa hivi kuna uhaba mkubwa wa malenga na washairi wanaoweza kuzungumzia madhila katika jamii yetu.' Sasa nini kinapaswa kufanywa ili kuhakikisha kwamba sanaa hii ya tangu jadi haitokomei kabisa? Wasomi wa Kiswahili wanasisitiza ushairi kupewa uzito katika mtaala wa masomo shuleni. Na pia wazazi kuwahimiza watoto wao wenye vipaji vya utunzi na uimbaji wa mashairi kuzingatia kukuza vipaji hivyo. 'Shule zinapaswa kuwa na kitengo maalum cha mashairi kama vile kuna vitengo vya michezo ya Karate, ama Uogeleaji mashuleni. Hiyo itasaidia katika kukuza vipaji vya watoto ambao wanaipenda sanaa hii ya kughani mashairi,' anasema Bi Fatma Alfan, ambaye watoto wake watatu ni wanafunzi wa kughani mashairi. Basi wakati wasomi na wataalamu wa elimu wakijikita katika kuhakikisha elimu ya sasa ni yenye manufaa kwa kizazi kijacho, hapa Ujamaa katika eneo bunge la Likoni, Mombasa Kenya, Hamisi Mwagarashi anajitahidi kukuza kizazi chenye sanaa na vipaji, kwa shairi moja kila siku.	https://www.bbc.com/swahili/54969816
entertainment	Waridi wa BBC: Mume wangu alikuwa akija nyumbani kulala na wapenzi wake wa nje	"Narumbe Ekiru hupenda kutabasamu sana. Ukikutana naye utadhani ni mtu mwenye furaha tele maishani. lakini hali ni tofauti. Kutabasamu kwake huficha ukweli wa mambo yaliyomo ndani ya moyo wake. Chanzo chake hasa ni mahangaiko na masikitiko aliyoyapitia katika maisha yake ya ndoa. Mwanadada huyu mwenye miaka 35 sasa, anapozungumzia ndoa yake ya miaka 11, anaifananisha na matukio kwenye sinema ila yalitendeka. Usiku wa kuogofya Mwanamke huyu anasema moja ya siku ambazo hatawahi kuzisahau maishani ni wakati ambapo bila yeye kutarajia, mumewe alirejea nyumbani jioni akiwa ameandamana na mwanamke aliyekuwa mpenzi wake. Alimweleza kuwa usiku huo alikuwa na mgeni mpenzi wake ambaye lazima angelala naye usiku huo. ""Nilishtuka mume wangu aliponieleza kuwa nitafute kwa kulala ili mradi apate kufurahia usiku na mpenzi wake.  Mume wangu alinieleza kuwa niamue kama ningelala kwenye kochi au nitafute jirani au rafiki yangu.  Lakini usiku huo ulikuwa wake na mpenzi wake, ""  Narumbe anakumbuka Narumbe anasema kuwa matukio ya usiku huo yalimchanganya mno . Alijikuta tu anaitikia lolote ambalo mume wake alikuwa anamweleza. Alishindwa kusema chochote wala kuchukua hatua zozote za kutetea ndoa yake. Aliamua kuondoka na kumuacha mume wake, baba ya watoto wake na mpenzi wake, kulala na mwanamke huyo usiku huo. Je Narumbe alikwenda wapi ? Alipotoka nje na kumuacha mume wake na mpenzi wake, alikuwa hajui iwapo abishie majirani milango, au alale tu nje ya nyumba yake . ""Kulikuwa na giza nje, lakini giza kubwa lilikuwa katika moyo wangu nisijue la kufanya. Hapo hapo nilikumbuka kuhusu rafiki yangu wa karibu ambaye hakuwa anaishi mbali na kwangu. Ni yeye aliyenipokea na kunipa pa kulala usiku huo, "" Narumbe anakumbuka. Usiku wenyewe Narumbe anasema kuwa ulikuwa mrefu zaidi. Hakuweza kufunga macho hata tone la usingizi halikumjia. Akilini mwake alikuwa anacheza picha za mume wake akiwa na mpenzi wake na jinsi walivyokuwa wanaburudika. Mwanadada huyu anasema kuwa usiku huo ulikuwa umejaa kiza kikuu na alijikakamua tu kuishi. Alfajiri na mapema, Narumbe anasema kuwa mumewe alimpigia simu na kumweleza arejee nyumbani kwani yeye na mgeni wake walikuwa wamemalizana. Amini usiamini Narumbe alijikokota hadi kwake nyumbani. Mwanadada huyu anasema kuwa akilini mwake alikuwa anataka ndoa yake inawiri na angefanya lolote kuiokoa . Aliingiaje kwenye ndoa? Narumbe Ekiru alingia kwenye maisha ya ndoa akiwa na umri wa miaka 19. Alijitosa kwenye ndoa na shauku ya kutamani iwe nambari moja kwa hali na mali. Mwanamke huyu alifahamu tangu akiwa binti kuwa mwanamke mzuri ni yule ambaye huvumilia, na hutafuta kila mbinu kuishi na mume wake bila ugomvi. ""Miaka ya kwanza ya ndoa yangu tulianza na ufukara mkubwa kiasi kuwa tulianza kuishi nyumba ya rafiki wa karibu wa mume wangu. Kusema ukweli mume wangu hakuwa na chochote hata kijiko kwahivyo tulianza maisha ya chini mno na tukaanza kupanda polepole,"" Narumbe anakumbuka. Kando na hayo ni kuwa mwanadada huyu alisumbuka kushika mimba. Kwa mara tatu mimba alizokuwa nazo zilitoka. Aliposhika mimba kwa mara ya nne ndipo alipojaaliwa mtoto wao wa kwanza mwaka wa 2007, na baada ya hapo alijaliwa watoto wengine wavulana mwaka wa 2009 na mwaka wa 2012 mtawalia . Mwanadada huyu anasema kuwa hata kipindi ambacho mume wake alipopatwa na ugonjwa alisimama naye. Katika hali hio iliwabidi wahame na kuanza maisha mapya kijijini kwa kukosa namna ya kuishi mijini. Baada ya miaka miwili ya kuishi kijijini na mume wake kupata nafuu walihama tena. Lakini maisha yalibadilika hususan tabia na mienendo ya mume wake waliporejea tena mjini na kuanza maisha yaliokuwa angalau na ustarehe. Visa vya michepuko Waliporejerea maisha ya mjini, biashara ya mume wake ilianza  kunawiri, na kwa hivyo maisha ya ufukara waliyaaga kwaheri. Narumbe anasema kuwa mumewe naye alibadilikia wakati huo. Akiwa na ujauzito wa mtoto wa pili , anakumbuka kuwa mume wake alirejea nyumbani na mwanamke mwengine aliyekuwa na mtoto mdogo. Narumbe anasema kuwa mumewe alimweleza kuwa amemletea msaidizi kwani kama mjamzito alihitaji usaidizi wa hapa na pale nyumbani. Ila alichokuja kugundua baadaye ni kuwa mwanamke aliyeletwa nyumbani kwake kama kijakazi, alikuwa ni mpenzi wa kando wa mume wake. Kulingana na Narumbe, mpenzi wa mumewe baadaye alishika mimba akiwa pale pale nyumbani kwao. Vuta nikuvute ilipojiri ilibidi mpenzi wa mumewe aondoke Narumbe anasema kuwa waliendelea na uhusiano wa kimapenzi na mumewe. Alipangishiwa nyumba  kwengine na wakaendelea na uhusiano huo . Baada ya hapo kila baada ya muda Narumbe anadai kuwa mume wake alikuwa anaingia kwenye mahusiano ya mapenzi na wanawake tofauti. Kilichokuwa kinamkera sana ni kwamba mume wake alikuwa anamueleza kuhusiana na visa na vituko vyake na wale wapenzi wake . ""Katika muda niliokuwa kwenye ndoa yangu , mume wangu alikuwa na uhusiano wa kimapenzi na wanawake tisa. Wote hao alikuwa ananieleza jinsi walivyo na kila kitu kuhusu maisha yao. Hali hiyo ilikuwa inanipa uchungu na kero nyingi , ila kila wakati nilidhani kuwa mume wangu angebadilika na kurudi kwangu kama mke wake , ila haikuwa hivyo,"" Narumbe anakumbuka Wakati mmoja alitoroka ndoa yake kwa kushindwa kuhimili 'kuchovyachovya' kwa mume wake. Licha ya kuwa mbali naye, alikuwa anahisi kuwa mke mwema ni yule ambaye huvumilia matukio na changamoto za ndoa , ila wakati aliotoroka alihisi kana kwamba hangeweza kuhimili machungu ya mume anayeruka kutoka kwa mpenzi mmoja hadi mwengine. Vifo vya watu hawa muhimu katika maisha ya mwanamke huyu vilifanyika miaka tofauti na katika mazingira tofauti kama alivyoelezea. Mwana wake  wa tatu ndiye  aliyefariki kwanza mwaka wa  2013 akiwa na siku saba baada ya kuzaliwa. Hii ni baada ya kuugua kwa muda mfupi . Mvulana wake wa kwanza  akiwa na miaka 9 alianza kuugua, Kifua kikuu (TB) ugonjwa ambao ulimdhoofisha sana. Kando na hayo Narumbe anasema kuwa Macho na masikio ya mwana wake yalikuwa yanamsumbua sana na kwa miaka miwili, mtoto huyo aling'ang'ana na usumbufu wa mwili wake. Alizidiwa na kufariki mwezi Mei mwaka wa 2016. ""Wakati huu wote nilikuwa najiuliza ni kwanini watoto wangu wameanza kufariki. Vile vile nilikumbuka ugumu na mahangaiko  ya kushika mimba. Baada ya kupoteza mimba tatu kutoka kabla ya kujifungua. Nilijwa na maswali mengi na sikuwa na wakunijibu,"" anakumbuka Narumbe Narumbe alikuwa amesalia na mvulana wake mmoja tu na mume wake naye alikuwa tayari amemuoa mwanamke mwengine baada ya Narumbe kuacha ndoa ile. Kifo cha mume wake kilitokea wakati ambapo Narumbe anasema alikuwa amejitenga kwa maombi . Narumbe anasema kuwa mumewe aliaga mwaka wa 2017 mwezi sawia na wakati ambapo mwana wao wa kwanza alifariki . Kulingana na alivyoelezwa ni kuwa mumewe alipatwa na mshtuko wa moyo alipokuwa kwenye bodaboda, na juhudi zake kupelekwa hospitalini hazikufua dadu kwani alifariki kabla ya kupewa matibabu yoyote. Kwa sasa Ekiru Narumbe amejikakamua kuwa mama mlezi wa watoto zaidi ya 40. Hawa anawapa malezi katika makao ya watoto. Mwanzoni makao haya yalikuwa yameanzishwa na aliyekuwa mume wake ambaye ni marehemu lakini baada ya kifo chake aliamua kuendeleza kazi ya kuwapa malezi na upendo watoto wanaohitaji usaidizi . Kando na kuwa ana jukumu la kumpa malezi na upendo mtoto wake wa kipekee aliyesalia hai. Narumbe ni mtoa nasaha ambaye ; yeye kama mama aliyepitia uchungu wa kufiwa na watu aliowapenda na vilevile kufa kwa ndoa yake anafahamu misukosuko ya maisha jinsi hutokea katika maisha ya mtu."	https://www.bbc.com/swahili/habari-53915380
religion	Sudan: Shule ya kidini inayowafunga wavulana minyororo yafuchuliwa	"Nilipokutana na Ahmed, alikuwa peke yake ndani ya chumba. Alikuwa na alama mwilini mwake kutokana na kuchapo alichokuwa amepewa. Hajui ana miaka mingapi, lakini huenda ana umri wa miaka 10. Shule anayosomea ni moja ya taasisi 23 ya mafunzo ya Kiislamu nchini, ambazo zinajulikana kama khalwas, ambayo nilinasa kanda ya video kisiri katika kipindi cha miaka miwili, kuanzia mwanzoni mwa mwaka 2018. Nilishuhudia na kunasa kanda za video za watoto wengi, baadhi yao wana umri wa miaka mitano, ambao wanapigwa vibaya, kufungwa minyororo mara kwa mara na kufungiwa bila kupewa chakula au maji na masheikh wanaosimamia shule hizo. baadhi ya watoto ambao sikuwaangazia katika taarifa hii waliniambia walinajisiwa na kufanyiwa dhulma zingine za kingono. Kuna karibu taasisi 30,000 za khalwas katika maeneo tofauti nchini, kwa mujibu wa serikali ya Sudan. Zinapokea fedha kutoka kwa serikali na misaada kutoka kwa wahisani ndani na nje ya nchi. Watoto wanafunzwa kuhifadhi Quran. Kwasababu hazitozi ada yoyote, familia nchingi zinachukulia shule hizo kuwa elimu mbadala ya umma, haswa katika maeneo ya vijijini ambayo hakuna shule zinazoendeshwa na serikali. Wanafunzi huishi huko na kurudi nyumbani wakati wa likizo. Kwa wengi shule hizo ambazo zimekuwa zikuhudumu kwa miaka na mikaka ni sehemu muhimu ya utamaduni wa Wasudan, na huchukuliwa kama sehemu ya utambulisho wa kitaifa. Hata hivyo katika miaka ya hivi karibuni video zinazoonesha watoto wakipigwa katika shule hizo zimekuwa zikisambazwa katika mitandao ya kijamii, huku taarifa masheikh wanaotuhumiwa kuwabaka wanafunzi ndani ya khalwas zikiangaziwa katika vyombo vya habari nchini Sudan. Lakini Mashirika ya kutetea haki za binadamu zimepuuza madai hayo. Nilitaka kufichua jinsi unyanyasaji unavyofanyika ndani ya shule hizi, na kuwapa sauti watoto ambao hawana nafasi ya kuelezea kile wanachopitia. Mimi binafsi nilikabiliwa na hali wanayopita. Nikiwa kijana mdogo, Nilijiunga na khalwa. Kila siku nilikuwa najitahidi kadri ya uwezo wangu kuepuka kichapo cha waalimu. Nilijua kuwa nitakosana na marafiki na familia yangu kuhusiana na uchunguzi huu, lakini taarifa hii inastahili kuangaziwa. Nilituhumiwa kuwa sehemu ya ""Njama ya magharibi kushambulio elimu ya kidini"" na baadhi ya watu miliozungumza nao. Kufikia wakati niliwasiliana na BBC, Nilikuwa nimenasakisiri kanda za video kwa miezi kadhaa. Katika khalwas ya kwanza niliyozuru ilikuwa inafahamika kama Haj el-Daly, ambako nilisikia watoto wanateswa. Niliingia katika shule hiyo kupitia msikitini na kuswali na wa watu wengine wakati wa sala ya mchana, na kuchukua video kwa kutomia simu yangu wakati nikiendelea na sala. Nilipopiga magoti  nilisikia sauti yakusikitisha. Nilipoangalia juu niliona watoto waliokuwa mbele yangu walikuwa wamefungwa nyororo miguuni kwa pamoja kama wanyama. Maombi yalipoisha watoto hao walitoka msikitini na kuelekea upande mwingine.  Lakini nilipokuwa natoka nilisikia makelele na sauti ya kilio. Nilifuatilia sauti hiyo na kufika katika chumba kilichokuwa namwangaza mdogo, ambako nilimpata mtoto akilia, miguu yake ilikuwa imefungwa pamoja kwa minyororo. Nilianza kurekodi video ya kile nilichokiona. Huyu alikuwa Ahmed. Aliniambia anataka kwenda nyumbani. Nilijaribu kumtuliza lakini nilisikia sauti ya sheikh akizungumza kuja mahali tulipokuwa, niliacha kurekodi video na kuondoka katika khalwa hiyo. Lakini nilirejea siku ya pili ili niweze  kufichua mengi zaidi kuhusu vitendo ya ukatili vinavyofanywa dhidi ya watoto. Nilipokuwa nakizungumza na watoto na kurekodi video kwa kutumia simu yangu, Niligundua mmoja wa wanafunzi wakubwa kidogo alikuwa akiangalia nilichokuwa nikifanya. Aliondoka ghafla na baadaye alirejea akiwa na sheikhe anayesimamia shule hiyo. Sheikh alianza kunikaripia na kuuliza, kwanini narekodi video ya wanafunzi. Nilifanikiwa kutoroka na kuingia mtaani. Mamlaka ya usimamizi wa Haj el-Daly imeambia BBCkuwa kuna sheikh mpya anayesimamia shule hiyo na kuongeza kuwa visa vya watorto kupigwa  na kufungwa minyororo miguuni vimekomeshwa. Nilifika nyumbani nikiwa na uoga - laiti ningelishikwa hakuna mtu angelijua niko wapi. Lakini nilisikitishwasana na kile nilichokiona. Hali hiyo ilinikumbusha wakati wangu nilipokuwa khalwa kama mvulana mdogo, mahali ambapo kupigwa ni jambo la kawaida, japo hakuna mtu aliyefungwa minyororo miguuni. Siku yangu ya kwanza kujiunga na khalwa nilikuwa na furaha sana wakati huo nilikuwa na umri wa miaka 14, nikijipimisha sare zangu zinazofahamika kama jalabiya - nguo za kitamaduni - nikisubiri kwa hamu asubuhi ifike. Lakini awali niligundua kulikuwa na kitu ambacho sio cha kawaida, nilihisi kuna kitu ambacho sio cha sawa. Niligundua watoto walionekana kuwaogopa masheikhe mawaalimu. Unyanyasaji ulianza nyakati za jioni. Tukiwa na usingizi au kufunga macho, sheikh alikuwa akituchapa. Hali ambayo bila shaka ilitufanya kuamka. Nilikaa katika khalwa  kwa karibu mwezi mmoja, nikivumilia kuchapwa mara kwa mara. Niliporudi nyumbani, Niliwaambia wazazi wangu kuwa sitaki kurudi, japo sikuwaambia jinsi nilivyonyanyaswa. Hawakufurahia hatua yangu ya kutaka kuacha masomo, lakini hawakunilazimisha kurudi. Baada ya kukaripiwa na sheikh anayesimamia chuo cha Haj el-Daly, nillikosa ujasiri wa kuendelea mbele na kurekodi video za unyanyasaji ndani ya khalwas. Niliwasilisha ushahidi wangu kwa waandishi waarabu wa habari za ufichuzi (ARIJ), ambao waliniunganisha na BBC idhaa wa Kiarabu. Kuanzia wakati huo mambo yalibadilika . Mhariri wangu mjini London aliniunganisha na mtayarishi, Mamdouh Akbik. Yeye ni Msyria na mimi Msudan, japo sote tunazungumza kiarabu lafudhi zetu ni tofauti sana. Lakini baada ya muda tuliweza kufanya kazi pamoja vizuri sana Tulichora ramani ya mahali zilipo khalwas, tukakusanya ushahidi, na kuzungumza juu ya usalama na vifaa kote. Lakini kilichobadilisha mambo ni wakati nilipokea vifaa vya kurekodi vya siri. Ilinipa ujasiri wa kuendelea na kazi yangu. Sudan nchi kubwa iliyo na milima ,Bahari nyekundu na majangwa. Katika kipindi cha uchunguzi, huenda nilisafiri maili 3,000, hususana kwa basi. Nilikutana na familia ambazo watoto wao wavulana walinyanyaswa vibaya. Katika baadhi ya visa wengine walifariki wakiwa shuleni na ilikuwa vigumu kubaini chanzo cha kifo. Mashekhe wana ushawishi mkubwa katika jamii zao na ni nadra sana familia kuwasilisha kesi dhidi yao. Kesi zinazowasilishwa mahakamani zinajivuta hadi familia zinakufa moyo na kuachana nazo. Au wakati mwingine zinaishi kutatuliwa nje ya mahakama na familia kulipwa kulipwa fidia. Baadhi ya familia zinaamini mashekhe hawana nia mbaya na kwamba lengo lao nikuwakuza wanafunzi katika maadili ya kidini, na ikiwa ""ajali"" ikitokea katika mchakato huo, basi ni amri ya Mungu. Familia yangu yenyewe inakubaliana na nadharia hiyo. Hali iliyonibidi kufanya siri uchgunguzi wangu. Ilikuwa vigumu sana hasa wakati nilitembelea khalwa zilizopo nyumbani kwetu Kaskazini mw Darfur, ambako jamaa zetu wengi wanaishi. Baada ya filamu hiyo kupeperushwa hewani, Nilifurushwa katika kundi la WhatsApp la familia. Nilidhani pengine wangeliniuliza maswali au kujadiliana na mimi, lakini badala yake nilitengwa. Lakini nilipigiwa simu na wazazi wangu ambao waliniambia wataniunga mkono japo walihofia sana usalama wangu. Nilishukuru sana wazazi wangu walinielewa."	https://www.bbc.com/swahili/habari-55232878
health	Tiba mbadala kwa wagonjwa wa saratani ni 'hatari zaidi kuliko faida'	Wagonjwa wa saratani wanapaswa kuwaambia madaktari wao kama wanatumia dawa za tiba asili kwa sababu baadhi ya dawa hizo zimetengenezwa na vitu vinavyoweza kusababisha kukoma kwa mchakato wa matibabu, mkutano wa wataalamu wa masuala ya maradhi ya saratani ulielezwa. Vitunguu swaumu, tangawizi na vidonge vitokanavyo na majani ya 'ginkgo' kwa mfano, vinaweza kuchelewesha kupona kwa majeraha ya ngozi ikiwa saratani ya titi itasambaa. Daktari wa upasuaji Profesa Maria Joao Cardoso, amesema hakukua na ushahidi kuwa tiba asili au krimu zilifanya kazi. Kama kuna walakini, ni vyema kama dawa hizo hazitatumika, alieleza. ''Madaktari wanapaswa kufanya ziada katika kuuliza wagonjwa wao kuhusu dawa nyingine wanazozitumia wakati wanapopatiwa matibabu,'' Profesa Cardoso aliiambia BBC. Alisema ilikuwa muhimu kwa wagonjwa kutazamwa na madaktari wao kabla ya kuanza tiba mbadala kwa saratani iliyosambaa kwenye ngozi. Hali hii hujitokeza kwamtu mmoja kati ya watano wenye saratani ya matiti- na kwa kiasi kidogo kwa wagonjwa wenye saratani za aina nyingine. Hatari ni kuwa bidhaa nyingi zinaweza kuingilia tiba za homoni au mionzi, na hizo huchelewesha mfumo wa damu kuganda- hali ambayo inaweza kusababisha vidonda kuchukua muda mrefu kupona. Alidokeza baadhi ya bidhaa za  dawa za asili kama mifano ambazo zinaweza kuchelewesha kuganda kwa damu: 'Haina madhara' Profesa Cardoso amesema haikushangaza kuwa wagonjwa na wanaowatunza kutafuta tiba za mitishamba au tiba mbadala ambazo pengine walihisi zingeleta matokeo tofauti. Lakini amesema watu lazima wafahamu ''wanaweza kuleta madhara zaidi badala ya matokeo chanya''. ''Nia ya dawa ni muhimu kukumbuka ni: kutoleta madhara'', alisema. Katika tovuti yake, taasisi ya utafiti wa ugonjwa wa saratani imesema kuwa tiba mbadala inaweza kukomesha matibabu kufanya kazi. Pia imesema ni muhimu kuepuka baadhi ya vyakula na vinywaji kama vile Balungi na machungwa wakati wa tiba, kwa kuwa vinaweza kuathiri tiba. Grete Brauten-Smith kutoka taasisi inayoshughulikia wagonjwa wa saratani ya matiti nchini Uingereza amesema: ''Kutokana na kutokuwepo kwa taarifa zilizothibitika mtandaoni na utafiti kuhusu bidhaa hizi, mjadala na wadau wa afya unaweza kumhakikishia mgonjwa kupata taarifa sahihi anazohitaji ili kufanya uchaguzi wanaoufahamu.'' Prof Cardoso amesema tiba kama za viungo mfano Yoga zinaweza kuwa na matokeo mazuri kwa mgonjwa katika kuyaboresha maisha yake. Unaweza pia kusoma	https://www.bbc.com/swahili/habari-50453797
religion	Afrika Kusini: Watu watano wafariki baada 'kushikwa mateka' kanisani	Watu watano wameuawa baada ya washambuliaji kuvamia kanisa moja Afrika Kusini wakati malumbano yanaendelea juu ya uongozi wa kanisa hilo. Polisi Afrika Kusini imesema kwamba wamenusuru wanaume, wanawake na watoto waliokuwa wametekwa nyara viungani mwa mji wa Johannesburg Jumamosi asubuhi. Pia polisi wamewakamata watu karibia 40 na kunasa silaha kadhaa. Walioshuhudia kisa hicho wanasema kwamba wanaume waliovamia kanisa la International Pentecostal Holiness walikuwa sehemu ya kundi pinzani. Inasemekana kwamba uongozi wa kanisa hilo ni suala ambalo limekuwa likizua vurugu tangu aliyekuwa kiongozi wa kanisa hilo alipoaga dunia 2016. 2018,  polisi waliwahi kuitwa kwenye kanisa hilo kufuatia mashambulio ya risasi miongoni mwa waumini, kulingana na ripoti ya shirika la ILO, Afrika Kusini. Mwaka jana, fedha za kanisa hilo zilikuwa angalizo baada ya kutokea kwa madai kuwa takriban randi milioni 110 sawa na ($6.5m; £5.2m) hazijulikani zilipo, kulingana nagazeti la The Sowetan . Jumamosi, polisi waliitwa katika kanisa hilo eneo la Zuurbekom karibu saa tisa mchana saa za eneo. Kulingana na msemaji wa kikosi cha polisi cha taifa, Brigedia Vish Naidoo, kundi la lililoshambulia lilifahamisha kundi lililokuwa ndani ya kanisa kwamba wanakuja kutwaa udhibiti wa jengo la kanisa Alisema watu wanne wamepigwa risasi na kuchomwa moto hadi kufa wakiwa ndani ya gari, huku mlinzi wa jengo hilo ambaye inasemekana alijibu shambulio, pia naye amekufa baada ya kupigwa risasi. Bunduki tano za rashasha, bunduki 16 na bastola 13 pamoja na silaha zingine zimepatikana ndani ya kanisa na kuchukuliwa na maafisa wa polisi kama ushahidi. Idara ya Polisi ya Afrika Kusini imesema miongoni mwa waliokamatwa ni maafisa wa polisi wa idara hiyo, maafisa wa kikosi cha jeshi la Ulinzi, maafisa polisi  wa mji wa Johannesburg pamoja na maafisa wa idara ya huduma ya magereza. Kanisa la International Pentecostal Holiness linasemekana kuwa na waumini karibu milioni tatu Kusini mwa Afrika .	https://www.bbc.com/swahili/habari-53375354
religion	‘Nyumba iliochini ya ardhi ilikuwa makazi ya Yesu’, Wasema wanaakiolojia	"Wanaakiolojia ""wanaamini"" kuwa nyumba iliyojengwa chini ya ardhi huko Nazareth, Israel, ilikuwa makazi ya utotoni ya Yesu, kulingana na  wachimbuzi wa vitu vya kale. Profesa Ken Dark, kutoka chuo kikuu cha Reading, ametumia miaka 14 akisomea mabaki ya karne ya kwanza chini ya eneo la kidini la sasa. Profesa huyo anasema kuwa mabaki yaliyofanyiwa utafiti, mwanzo yalionesha eneo hilo lilikuwa makazi kwa Yesu, Mary na Joseph karne ya 19. Hata hivyo, hilo lilitupiliwa mbali na wanaakiolojia miaka 1930. Eneo hilo likasahaulika kabisa tangu wakati huo hadi Profesa Dark alipoanza mradi wake wa kuhuisha tena mji huo mwaka 2006. Alisema: ""Sikwenda Nazareth kutafuta yaliyokuwa makazi ya Yesu, badala yake nilikuwa ninasomea historia ya hija ya Kikiristo ya Byzantium. ""Hakuna aliyepatwa na butwaa kama mimi."" Alisema eneo hilo la kale lilikuwa chini ya kanisa enzi ya Byzantium. Aidha, Profesa Dark anaelezea: ""Tunachojua kutoka kwa ushahidi ulioandikwa, kanisa hili linaaminika kuwepo wakati wa Byzantium na lilijengwa katika eneo la makazi ya Yesu chini ya ardhi lililochimbwa na kuhifadhiwa mfano wa kaburi. ""Ni eneo lililokuwa Kanisa la Nutrition, lililotajwa katika hija ya karne ya 7."" Profesa Dark anasema kazi yake imetambua nyumba hiyo kama iliyokuwepo karne ya kwanza na kugundua kuwa jengo hilo lilikuwa mfano wa pango kwenye vilima vyenye miamba. Alisema yule aliyejenga nyumba hiyo, alikuwa na ufahamu mzuri wa kazi inayotumia jiwe ambaye wakati huo alijulikana kama tekton, jina la kale la fundi stadi lililotumika kumtambua Joseph katika bibilia. Hata hivyo, wanaakiolojia hao walisema ingawa yote hayo huenda yasidhihirishe kwamba ilikuwa nyumba ya Yesu, ""huo ndio utafiti unaoweza kufikia katika kusema hiyo ilikuwa nyumba ya Yesu""."	https://www.bbc.com/swahili/habari-55121035
health	Waziri nchini Afrika Kusini awaambia wasichana wa shule 'kufungua vitabu na kufunga miguu'	"Waziri wa afya wa kikanda ameshutumiwa nchini Afrika Kusini kwa kuwaambia wasichana wa shule ""fungueni vitabu vyenu na mfunga miguu yenu"". Phophi Ramathuba alitoa maoni hayo alipotembelea shule ya upili kwa nia ya kutoa uhamasisho kuhusu elimu ya ngono  ili kupunguza viwango vya mimba za utotoni. Watumiaji wa mitandao ya kijamii walikosoa matamshi hayo na kuhoji kwa nini yanaelekezwa kwa wasichana pekee. Bi Ramathuba alitetea ujumbe huo, ambao alisema ulilenga wavulana pia. Waziri  huyo wa afya wa jimbo la Limpopo alikuwa akitembelea shule ya upili ya Gwenane katika kitongoji cha Sekgakgapeng siku ya Jumatano kuadhimisha siku ya kwanza ya mwaka mpya wa masomo. ""Kwa mtoto wa kike ninasema: Fungua vitabu vyako, na ufunge miguu yako. Usifungue miguu yako, fungua vitabu vyako. Asante sana,"" aliwaambia wanafunzi. Aliongeza kuwa wasichana walikuwa wakishawishiwa na wanaume wazee kwa kutumia anasa kama vile wigi za bei ghali na simu za mkononi. Maoni hayo yalizua ukosoaji baada ya video ya hotuba hiyo kusambazwa kwenye mitandao ya kijamii. ""Hii si njia mwafaka ya kuzungumza na watoto kuhusu unyanyasaji, ngono na ridhaa"", mtumiaji mmoja wa mitandao ya kijamii aliandika. Mwanasiasa wa upinzani Siviwe Gwarube aliyataja matamshi hayo kuwa ni matatizo makubwa. ""Hii ilikuwa fursa ya kuwa na mazungumzo ya maana na wanafunzi hawa kuhusu idhini... Badala yake unalaumiwa. Kuwawekea  shinikizo lisilofaa kwa wasichana"", alisema katika ujumbe kwenye Twitter. Bi Ramathuba aliambia tovuti ya habari ya Afrika Kusini TimesLIVE kwamba taarifa yake imetolewa nje ya muktadha, na ilielekezwa kwa wavulana pia. ""Niliwaambia wavulana kuzingatia elimu yao na sio kulala na wasichana,"" alisema. Aliongeza kuwa wapiga kura wake huko Limpopo ""walithamini ujumbe"". ""Walikuwa wakisema kuwa wanaogopa kusema mambo haya na walinishukuru kwa kusema ilivyo,"" alisema. Takwimu za serikali zinaonyesha kuwa karibu wasichana 33,400 walio chini ya umri wa miaka 17 walijifungua nchini Afrika Kusini mwaka 2020. Shirika la Save the Children linasema ukosefu wa fursa ya kupata elimu ya kina ya ngono pamoja na huduma za afya ambazo ni nafuu na zinazofaa ni sababu kuu zinazochangia mimba za utotoni nchini Afrika Kusini."	https://www.bbc.com/swahili/habari-59991001
sports	Tetesi za soka Ulaya Jumamosi tarehe 23.01.2021: Rice, Van Dijk, Pogba, Bertrand, Ings, Moyes, Odegaard	Kiungo wa kati wa West Ham  Declan Rice, 22, huenda  akapatikana kwa kima cha pauni milioni 50  msimu huu hatua ambayo huenda ikafanya Chelsea, Liverpool, Manchester City na Manchester United wakamenyana kumsaka mchezaji huyo wa kimataifa. (90 Min) Liverpool watatoa kipaumbele kuwa na makubaliano mapya na beki wa kati raia wa uholanzi Virgil van Dijk, 29, kabla ya kufikiria kuwa na mazungumzo na mshambuliaji  Mohamed Salah, 28, juu ya mkataba mpya. (Eurosport) Kiungo wa kati wa Manchester United na Ufaransa Paul Pogba, 27, atachelewesha uamuzi juu ya hatma yake katika klabu hiyo hadi mwisho wa msimu wakati klabu hiyo ya Old Trafford inapigania kuchukua taji. (Mail) Arsenal inafikiria kumnyatia beki wa kushoto wa Southampton na England Ryan Bertrand, ambaye mkataba wake wa sasa unakamilika msimu huu, wakati inafikiria kuwa na mchezaji atakayetoa ushindani kwa mlinzi wa Scotland Kieran Tierney, 23. (Evening Standard) Gunners ina matumaini makubwa ya kufikia mkataba wa mkopo na kiungo wa kati wa Norway Martin Odegaard, 22, kutoka kwa Real Madrid. (Goal) Tetesi za soka Ulaya Ijumaa tarehe 22.01.2021 Beki wa kati wa Ufaransa Raphael Varane, 27, anataka kuondoka Real Madrid. (Sport - in Spanish) Kocha wa Tottenham Jose Mourinho ametupilia mbali uvumi kuwa klabu hiyo inamnyemelea mshambuliajo wa Southampton na England, Danny Ings, 28. (Express) Kocha wa Leicester City Brendan Rodgers huenda akaanza kutupa jicho kwa iliyokuwa klabu yake Celtic akimkodolea macho mshambuliaji wa Ufaransa Osdonne Edouard, 23 ili kupata mrithi wa muda mrefu wa mchezaji Jamie Vardy. (Talksport) Crystal Palace iko tayari kumuuza mshambuliaji wa Ubelgiji Christian Benteke, huku West Brom ikionesha nia ya kutaka kumsajili mchezaji huyo, 30. (Mail) West Ham inapanga kutoa ofa ya mkataba mpya kwa kocha David Moyes mwisho wa msimu huu. (Guardian) Kocha wa Newcastle Steve Bruce anataka kumuongeza kocha wa Bournemouth Graeme Jones katika timu yake. (Sun) Kocha wa Real Sociedad Imanol Alguacil anasema pendekezo la mshambuliaji wa Brazil Willian Jose kuingia katika Ligi ya Premier na Wolves lipo katika hatua ya mwisho ya majadiliano. (Goal) Ajenti wa kiungo wa kati wa Manchester United Facundo Pellistri, 19, anasema mchezaji huyo raia wa Uruguay anafanya mazungumzo ya kuondoka Old Trafford kwa mkopo mwezi huu. (Manchester Evening News) Liverpool na Manchester United zinamnyatia kiungo wa kati wa Bayern Munich Jamal Musiala. Inasemekana kuwa mazungumzo ya mkataba kwa mchezaji huyo, 17, huko Bayern Munich yamekwama. (Express) Sevilla ya ligi ya Uhispania inataka kumsajili kiungo wa kati wa Atalanta Alejandro Gomez, 32, kwa mkopo ikiwa na kipengee cha kumnunua kwa euro milioni 8. (Tuttomercatoweb, via Football Italia) Leicester City wametupilia mbali mpango wao wa uhamisho kwa ajili ya kiungo wa kati wa Inter Milan Christian Eriksen, 28, kwasababu mchezaji huyo wa kimataifa wa Denmark anataka mshahara wa pauni 300,000-kwa wiki. (Telegraph) Bayern Munich wamethibitisha haja yao ya kusaini mkataba na Mlinzi wa RB Leipzig Mfaransa Dayot Upamecano, mwenye umri wa miaka 22 ambaye katika mkataba wake ana kipengele cha kumuachilia cha thamani ya pauni milioni 40.  (Mirror) Manchester United, Manchester City na Chelsea kwa pamoja wameonesha nia yao ya kumtaka Dayot Upamecano, ambaye mkataba wake hautasainiwa hadi msimu ujao. (Goal)	https://www.bbc.com/swahili/habari-55778383
entertainment	Atamba kwa mtindo wake wa kipekee wa maonyesho ya fasheni za mavazi	Fashion Week au Wiki ya Fasheni ni sehemu  muhimu ya sekta ya mitindo ya mavazi,  lakini kutokana na Covid- 19, nembo mbalimbali za fasheni zilisitisha maonyesho yao. Lakini si mbunifu huyu wa mitindo. Anifa Mvuemba alijifunza binafsi fasheni ya 3D kwa kutumia Google, matokeo yake yalikua ni maonyesho yajayo ya maonyesho ya fasheni  na yalisambaa sana mtandaoni.	https://www.bbc.com/swahili/habari-53800528
politics	'Doomsday Torpedo': Ifahamu silaha ya 'mwisho wa dunia' ya Urusi inayoitia wasiwasi Marekani	"'Haiwezi kuonekana, haiwezi kuzuilika na inaweza kusababisha uharibifu mkubwa'. Hivi ndivyo silaha aina ya Status-6 Multipurpose Ocean System inaelezewa - hii ni silaha ya Urusi ya Kinyuklia inayoitia kiwewe Marekani. Katika vikao vyake idara ya ulinzi nchini Marekani ilisema kwamba ni mojawapo ya silaha hatari ambayo inapaswa kulishinikiza taifa hilo kuimarisha silaha zake za kiatomiki. Wakat wa utawala wake, aliyekuwa rais wa Marekani Donald Trump alisema kwamba taifa hilo linapitwa na wapinzani wake kama vile Urusi na China kwasababu ya kile alichokitaja kuwa utawala wa rais Obama uliopuuzilia mbali maendeleo ya kijeshi. Mkutano huo unaoipatia serikali mwelekeo kuhusu silaha hatari, ulilitaja kombora hilo  la kinyuklia kuwa la kujitegemea linalorushwa na manuwari '' Rossikaya Gazeta, gazeti la rasmi la serikali ya Urusi lilitaja kombora hilo - kuwa 'kombora la siku ya mwisho ya dunia'. Silaha hiyo ya Status 6 imetajwa kuwa gari linalojitegemea linaloweza kuvuka bahari ya Pasifiki na kuanzisha mashambulio hatari ya mionzi katika pwani ya magharibi ya Marekani. Likiwa limejengwa na vifaa vinavyoliwezesha kupiga mbizi kina kirefu na kukwepa ugunduzi wa vifaa vya aina yoyote ile , silaha hiyo inabeba makombora ya kinyuklia yenye uwezo mkubwa. ''Linapolipuka linaweza kusababisha wimbi kubwa la mionzi'' , Pavel Podvig , mwanzilishi wa blogu  ya Urusi kwa jina Russian Forces , aliambia BBC Mundo. Mpango wa Urusi ni kujenga kile ambacho watalaamu wanaelezea kuwa 'silaha za wimbi la tatu'. Hans Kristensen wa Shirikisho la wanasayansi wa Marekani  anasema kwamba Marekani ina uwezo wa kuwakamata maadui zake chini ya maji lakini kombora hilo linaporushwa  ''mambo yanabadilika. ""Podvig alisema kwamba iwapo kombora hilo litakamilishwa huenda likafanya uharibifu mkubwa. Licha ya kuonekana kuwa tishio kubwa na idara ya ulinzi ya Marekani The Pentagon , wataalamu wana sababu nyingi za kulikosoa. ''Haijajulikana iwapo kombora hilo litaanza kutumika'', anasema Podvig.. Marekani na washirika wake waligundua kuhusu mpango wa Urusi wa kutengeneza kombora hilo wakati wa mkutano kati ya rais wa Urusi Vladmir Putin na majenerali wake katika mji wa Sochi. Kulingana na picha zilizooneshwa na vyombo vya habari vya serikali, nakala ya siri ambayo mmoja wa wanajeshi alimuonesha Putin ilivuja. Picha hiyo ilionesha mchoro na maelezo ya kombora hilo aina ya Status 6, lililoundwa na Rubin, mtengenezaji wa manuwari ya kinyuklia katika eneo la St. Petersburg. Uvumi baadaye ulizuka iwapo uchapishaji wa picha hizo ulikiwa ajali ama mpango wa Urusi kutaka kuwatisha wapinzani wake. Kristensen anakumbuka kwamba Urusi imekuwa ikifanya hivyo kwa muda mrefu na hakuna uzalishaji wowote wa miradi kama hiyo ulioakamilika."" Podvig anasema: ""Sidhani kombora hilo linaweza kuanza kufanya kazi kwa jinsi lilivyoelezewa. "" ''Kombora la Status 6 linawezekana kiufundi na kwa mujibu ya jamii ya majasusi , ni bora kujiandaa kwa kitu kama hicho siku zijazo'', anasema Podvig. Hatahivyo Kristensen anapinga kwamba mfumo huo wa silaha ndio ulioishinikiza Marekani kubadilisha sera yake ya kinyuklia. ''Wametumia mfano huo kama mojawapo ya makombora yanayotishia taifa hilo ili kuweza kupata uungwaji mkono kwamba  Marekani nayo inapaswa kuimarisha silaha zake za kinyuklia''. Hatahivyo wataalamu hao wanaunga mkono madai ya Trump kwamba uwezo wa Marekani kijeshi unadidimia baada ya Urusi kutengeneza makombora mawili ambayo yanaweza kurushwa kutoka bara moja hadi jingine huku Marekani ikipuuza. ''Suala kwamba Urusi kwa muda sasa imekuwa ikiimarisha silaha zake , haimaanishi kwamba Marekani haikufanya hivyo, ilifanya hivyo miaka mingi iliopita'', alisema Povdig. Sasa, baada ya miaka mingi ya sera ya kutokujilinda huko Washington, mbio hizo zinaonekana kuwa karibu kuzinduliwa upya. ""Wakati wa vita baridi, silaha za nguvu kubwa kila wakati zilitajwa ili kuwajulisha wamiliki wao; na hivyo ndivyo ilivyo kila wakati."""	https://www.bbc.com/swahili/habari-57987842
sports	Tetesi za Soka Ulaya Jumamosi 27.08.2022: Fofana, Ronaldo, Antony, Firmino, Aubameyang	Mwakilishi wa Cristiano Ronaldo Jorge Mendes amezungumza na Napoli kuhusu uwezekano wa kumnunua mshambuliaji huyo wa Manchester United na Ureno, 37. (Sky Sports). Manchester United wanatafakari iwapo wataachana na harakati zao za kumnunua Antony baada ya Ajax kukataa ofa ya tatu ya pauni milioni 76 kwa mshambuliaji huyo wa Brazil mwenye umri wa miaka 22. (Telegraph) Liverpool huenda wakamtoa mshambuliaji wa Brazil Roberto Firmino, 30, kumpata kiungo wa kati wa Paris St-Germain na Argentina Leandro Paredes, 28. (Calciomercato - kwa Kiitaliano) Chelsea wamefikia makubaliano ya kumsajili beki wa Leicester City Wesley Fofana mwenye umri wa miaka 21, kwa ada inayoaminika kuwa pauni milioni 70. (The Athletic- Usajili unahitajika) Leicester wanafikiria kumnunua kwa mkopo beki wa Borussia Dortmund na Uswizi Manuel Akanji, 27, kama mbadala wa Fofana anayelengwa na Chelsea. (Mail) Chelsea wanakaribia kumsajili kiungo wa kati wa Urusi Arsen Zakharyan, 19, kutoka Dynamo Moscow. (Mail) Juhudu za  Chelsea kumnasa mshambuliaji wa Barcelona na Gabon Pierre-Emerick Aubameyang imekwama katika masuala ya kibinafsi huku mchezaji huyo mwenye umri wa miaka 33 akitaka mkataba wa miaka miwili naoThe Blues wakijiandaa kumpatia mkataba wa mwaka mmoja pekee. (Sun) Nottingham Forest wamewasiliana na Everton kuhusu uwezekano wa kumsajili beki wa Uingereza Michael Keane, 29, kwa mkopo. (Football Insider) West Ham wamekubali dili ya kumnunua kiungo wa kati wa Lyon Lucas Paqueta baada ya klabu hiyo ya Ufaransa kukataa ombi lao la kwanza la mchezaji huyo wa kimataifa wa Brazil mwenye umri wa miaka 24. (Sky Sports) Celta Vigo wamewasilisha ofa y akumnunu mshambuliaji wa Blackburn Rovers na Chile anayenyatiwa na Everton Ben Brereton Diaz, 23. (Football Insider) Kiungo wa kati wa Celtic na Denmark aliye na umri wa chini ya miaka 21 Matt O'Riley, 21, anavutia hisia kutoka kwa Borussia Dortmund, Liverpool, Arsenal na Manchester United. (ESPN)	https://www.bbc.com/swahili/articles/c72e59d7420o
technology	Facebook: Je ni kwanini wateja wa mtandao huo hawakuweza kupata huduma?	"Facebook imeomba msamaha baada ya  kushindwa kufanya kazi miongoni mwa wateja wake kote duniani kwa saa kadhaa  siku ya Jumatatu. Programu za WhatsApp na Instagram - ambazo pia zinamilikiwa na kmapuni ya facebook  pia zilishindwa kufanya kazi kwa muda huohuo. Kwa ufupi, mifumo ya facebook ilishindwa kuwasiliana na mtandao duniani. 'Ni kama ambaye kuna mtu aliyeaathiri nyaya za kampuni hiyo katika kituo kikuu cha kutoa data na kuzitengenisha na intaneti' , ilielezea kampuni ya miundo msingi ya tovuti CloudFlare. Maelezo ya facebook yalijaa masuala ya kiufundi. Ilisema kwamba :""mabadiliko kwenye njia ambazo zinaratibu trafiki ya mtandao kati ya vituo vyetu vya data vimesababisha maswala ambayo yalikatisha mawasiliano haya"". Intaneti hugawanyika  kwa mamia ya maelfu ya mitandao. Makampuni makubwa kama Facebook humiliki mitandao yao mikubwa - inayojulikana kama mifumo huru. Unapotaka kutembelea Facebook au Instagram au WhatsApp, kampyuta yako inatakiwa kujiunga na mtandao wake , kwa kutumia BGP - aina ya huduma ya posta kwa wavuti. Ili kuweza kuwaunganisha moja kwa moja na wavuti wanaohitaji ,  BGP hutazama njia zote zilizopo ambazo data zinaweza kutumia kutembea na kutumia njia bora. Siku ya Jumatatu, facebook ghafla ilisita kutoa habari iliohitajika na mfumo huo ili kufanya kazi. Ina maana kwamba hakuna hata mtu mmoja aliyekuwa na uwezo wa kuungana na facebook ama mitandao yake mingine. Kukatika kwa huduma hiyo kuliathiri vibaya biashara za watu na makampuni kote duniani. Downdetector, ambayo hufuatilia kukatika kwa huduma hiyo, iliripoti matatizo milioni 10.6 ya kukatika kwa huduma hiyo  kote duniani - ikiwa ni idadi kubwa zaidi kuwahi kurekodiwa. Kwa wengi, kupotea kwa huduma hiyo ulikuwa usumbufu tu. Lakini kwa wafanyabiashara wengine wadogo katika ulimwengu unaoendelea waliokosa njia nyengine za kuaminika kuwasiliana na wateja wao, huenda lilikuwa tatizo kubwa sana. Vilevile, mashirika mengine ambayo wafanyikazi wake wamekuwa wakifanya kazi mashambani kutokana na mlipuko wa corona wamekuwa wakitegemea WhatsApp kuwasiliana na wenzao. Ripoti nyingi zilianza kujitokeza mnamo 16: 16 BST Jumatatu kwamba Facebook, Instagram na WhatsApp hazifanyi kazi. Mwanzoni, hii ilisababisha utani wa kawaida juu ya jinsi watu wataweza kukabiliana, na jibes kutoka kwa wapinzani kama vile Twitter. Lakini muda mfupi baadaye ikawa wazi kuwa hali hiyo ilikuwa suala kubwa zaidi .. Sheera Frenkel, mwandishi wa teknolojia wa New York Times, aliiambia BBC  kwamba ilichukua muda mrefu kurekebisha tatizo hilo kwasababu ""watu waliojaribu kutatua tatizo hilo hawakuweza hata kuingia ndani ya jengo"" ili kubaini nini kilichosababisha hali hiyo. ''Bado hatujui iwapo tatizo hilo lilitokana na hitilafu ya programu au ni makosa ya kibinadamu''. Hatahivyo, nadharia kadhaa zimeanza kusambazwa - baadhi wakidai kwamba kuna mtu aliyecheza mchezo mchafu ndani ya kampuni ya Facebook . Mwanzilishi wa Facebook Mark Zuckerberg, baada ya kuona aibu , alilazimika kugeukia mtandao hasimu wa Twitter kuomba msamaha. Huenda tatizo kuu kwa Facebook yenyewe ilikuwa athari ambayo ilikuwa nayo kwa mapato na bei za hisa. Kuzima kunamaanisha matangazo hayakutolewa kwa zaidi ya saa sita kwenye majukwaa yake. Inakadiriwa kwamba, kukatika kwa huduma hiyo huenda kulisababisha hasara ya takriban $6bn (£ 4.4bn) kutoka kwa utajiri wa kibinafsi wa Bwana Zuckerberg, huku hisa zake zikishuka kwa karibu 5%. Wengine wanakadiria kuwa facebook ilipata hasara ya $ 60m kama mapato. Vilevile kampuni hiyo imepoteza heshima yake kote duniani."	https://www.bbc.com/swahili/habari-58810661
entertainment	Wimbo Baba: Profesa Jay na Stamina wazungumza baada ya Magufuli kupenda wimbo wao	Wimbo ulioimbwa na wasanii wa Tanzania Profesa Jay na Stamina kwa jina 'baba' umepigwa umepata umaarufu zaidi baada ya rais Magufuli kusema kwamba anaupenda na kutaka upigwe katika kituo kimoja cha runinga . Magufuli alisema kwamba ujumbe uliopo katika wimbo huo ni muhimu sana kwa jamii. Mwanahabari wetu Yusuf Mazimu alizungumza na wanamuziki hao na kuandaa taarifa ifuatayo	https://www.bbc.com/swahili/habari-56206186
religion	Mwanamke wa Indonesia anusurika kifungo jela kwa kuingiza mbwa msikitini	Mwanamke mwenye akili punguani amenusurika kifungo jela nchini Indonesia kwa kukufuru baada ya kumbeba mbwa na kumuingiza msikitini. Kanda ya video ya Suthe Margaret akiingia msikitini akiwa amevalia viatu kabla ya kumruhusu mbwa wake ndani ya msikiti huo ilisambaa mwezi Julai. Ilizua hasira katika taifa hilo lenye Waislamu wengi ambapo mbwa huonekana kuwa kitu kichafu. Jopo la majaji mjini Bogor , mji uliopo karibu na mji wa Jakarta, lilimpata na hatia ya kukufuru siku ya Jumatano lakini akasema kwamba hawezi kuhukumiwa kwa kitendo chake. Margaret anaugua ugonjwa wa paranoid schizophrenia, kulingana na uchunguzi wa kiakili mwaka 2013. Waendesha mashtaka wametaka apatiwe kifungo cha miezi minane jela. Mwaamke huyo ambaye anaonekana kuwa na tatizo la kiakili anaingia katika msikiti katika eneo la Bogor akisema kwamba yeye ni Mkatoliki na kuongezea kwamba mumewe atafunga ndoa msikitini baadaye siku hiyo. Anaushutumu msikiti kwa kumbadilisha dini huku mbwa huyo akimzunguka. Watu kutoka msikiti huo wanasema kwamba hawatambui harusi hiyo. Mwanamke huyo baadaye anampiga teke bawabu  wakati anapoambiwa kuondoka. Mbwa huyo baadaye anafariki baada ya kugongwa na gari.	https://www.bbc.com/swahili/habari-51386422
health	Kegel: Mazoezi ya mwili ambayo wataalamu wanasema yanawasaidia wanawake na wanaume kuimarisha tendo la ndoa	"Kuna aina mbali mbali za mazoezi lakini kuna baadhi ambayo huwa na manufaa ya kiafya inapokuja katika kujamiiana au tendo la ndoa kwa binadamu. Mazoezi ya mwili ni sehemu muhimu sana ya afya ya mwanadamu na kuyafanya au kutoyafanya kunaweza kuchangia kwa kiasi kikubwa hali ya afya ya mtu. Mazoezi ni tiba ya magonjwa mengi na hivyo basi madaktari huwasahauri watu kufanya mazoezi kwasababu ya umuhimu wake wa afya. Daktari bingwa wa viungo vya mwili Abubakar Ahmad Tsafe wa hospitali  kuu ya Farida Gusau katika jimbo la Zamfara kaskazini mwa Nigeria, anaelezea aina mbali mbali za mazoezi zinazoweza kuboresha afya ya viungo vyo uzazi  vya wanaume na wanawake. Daktari huyo anasema kuwa mazoezi ya viungo yanaweza kumsaidia mtu kukabiliana na adha ya kumaliza mapema tendo la ndoa wakati anapojamiiana au kutoridhishwa na tendo hilo, pamoja na matatizo ya kibofu cha mkojo. Anasema pia mazoezi kwa upande wa wanawake huwasaidia kuimarisha mishipa ya nyonga. Dkt Abubakar Ahmad Tsafe, anasema mazoezi ya viungo ya aina ya Kegel ni mazoezi ya tiba. Kegel ni aina ya mazoezi rahisi yaliyoandaliwa kwa ajili ya kuimarisha misuli ya nyonga na viungo vilivyopo chini yake kwa wanaume na wanawake. Eneo hili la nyonga pia ni pamoja na katikati ya mifupa miwili ya miguu kunakoshikilia viungo vya uzazi vya mwanamke na mwanaume. Katika utafiti wa kina kuhusu mazoezi ya Kegel kwa wanaume na wanawake kwa pamoja, jarida la masuala ya afya la Healthline Health linasema kuwa mazoezi hayo husaidia viungo vilivyopo chini ya nyonga kuboresha mawasiliano na udhibiti wa kibofu cha mkojo na pia kuimarisha uwezo wa tendo la ngono. Mazoezi ya viungo ya Kegel pia hufanyika ili kuimarisha misuli ya chini ya  nyonga kwani udhaifu wake unaweza kusababisha udhaifu pia wa kibofu cha mkojo na tatizo la kutoweza kufanya tendo la ndoa na kutoridhika wakati wa tendo hilo. Dokta Tsafe anasema kuwa wakati unapofanya mazoezi ya Kegel yanakusaidia kuimarisha misuli ya kiuno, kama ni dhaifu. Kuna sababu kadhaa zinazoweza kusababisha majeraha ya maeneo ya chini ya nyonga au kuyadhoofisha kwasababu wakati wanaume wanapokuwa vijana wanakuwa na nguvu lakini kadri umri unavyozidi kuongezeka watapata majeraha ambayo hatimaye yataathiri maisha yao ya kingono. Kwa mujibu wa jarida la Healthline tafiti kadhaa zimeonesha kuwa kwa wanaume, mazoezi ya Kegel yamesaidia kupunguza hali za wanaume wanaoshindwa kujamiiana na kuzuwia umalizaji wa tendo la ndoa kwa haraka. Yameongeza raha ya kujamiiana na haja ya tendo hilo miongoni mwa wanaume. Dkt Tsafe anasema kwamba mazoezi ya kegel ni mazuri kwani husaidia mzunguko wa damu mwilini ikiwa ni pamoja na katika viungo vya uzazi chini ya nyonga na hujenga neva na misuli, na kuifanya kuwa imara zaidi. Pia anasema kuwa kwa wale ambao hawawezi kubana mkojo, mazoezi ya kegel yanaweza kuwasaidia sana. Kwa wanawake, matatizo mengi yanaweza kusababisha kuharibika kwa neva na kuifanya sehemu ya nyonga kuwa ngumu hususan kutokana na ubebaji wa mimba na kujifungua au matatizo ya kibofu cha mkojo au kupasuka kwa kibofu cha mkojo. Lakini kwa kufanya mazoezi ya mara kwa mara ya Kegel, madaktari wanasema wanawake wanaweza kuimarisha misuli ya chini ya nyonga na hivyo kuifanya iwe na ufanisi. Dkt Tsafe anasema mazoezi ya kegel yanaongeza zaidi mzunguko wa damu katika eneo la nyonga na viungo vya mbele vya mwanamke - kwasababu mazoezi yatasaidia kuondoa uchafu bila kuacha uchafu wowote katika kibofu cha mkojo. ""Yatasaidia kuimarisha neva katika eneo lote la chini ya nyonga - na uchafu utakapokwenda kwenye kibofu cha mkojo utatoka wote kabisa kwa njia ya mkojo na hivyo kuzuwia maumivu katika maeneo ya nyonga na chini yake."" ""Mazoezi ya viungo ya Kegel pia humsaidia mwanamke kuongeza hamu ya tendo la ndoa na kumsaidia kuridhika wanapojamiiana ,"" anasema daktari. Wakati mazoezi yanapoanza, inafaa kwanza utambue chanzo cha neva je zinawasiliana. Jarida la Healthline linasema kuwa neva hizi zinaweza kutambuliwa kwa kugandamiza kidole safi ndani ya uke kwa kubana neva za ukeka katikati ya vidole. Njia nyingine kwa wanaume na wanawake ni kwa kujaribu kubana kibofu cha mkojo au mkojo wakati unapokojoa na kuuachilia mara kwa mara hadi umalizike. Neva zinazoshikilia mkojo ni za nyonga ambazo mtu anaweza kuzitambua mahala zilipo - zinahitaji kuhamishwa ili kuongeza ubora na uimara wake kwa kufanya mazoezi ya  kegel. Kuna aina tofauti za mazoezi ya Kegel - inaweza kufanyika wakati mtu amesimama au kwa kuketi au wakati umelala chini. Aina rahisi zaidi ni ile unayofanya ukiwa umelala chini na kuweka miguu pamoja halafu unajiinua juu huku ukiwa umenyoosha kando mikono na kukunja magoti. Dkt Tsafe anasema mazoezi ya kegel pia yanaweza kufanyika kwa sekunde kati ya tatu na tano halafu uvute pumzi kisha unyanyue nyonga juu tena. Wanaume kwa wanawake wanaweza kufanya mazoezi haya. Kuna Kegel nyingine unayoweza kuifanya huku ukiwa umeketi na kukunja miguu huku mguu mmoja ukiwa umekunjwa juu ya mwingine. Hii inaweza kufanywa mara kadhaa na kisha kupumzika na kurudia. Kuna aina nyingine ya Kegel inaweza kufanywa kama kulaza chini tumbo lakini ukiwa umeweka mkono nyuma huku ukiwa umeshikilia miguu na mikono. Daktari anasema kwamba unapoelewa mazoezi ya Kegel unaweza kuyafanya wakati wowote na mahala popote-ndani ya nyumba au katika eneo tulivu kazini. Unaweza kufanya mazoezi haya mara mbili kwa siku asubuhi na jioni, au wakati unapokuwa na muda. Na kuna aina nyingi za mazoezi ya Kegel ambayo mtu anaweza kuyafanya kama unafahamu ilipo misuli ya kiuno chako."	https://www.bbc.com/swahili/55169317
technology	Twitter yazuia ujumbe wa Trump saa chache baada ya kusaini amri ya kudhibiti mitando ya kijamii	"Mtandao wa Twitter umeficha ujumbe wa rais Donald Trump katika wasifu wake, na kusema kwamba unakiuka sheria ya kutosifia ghasia. Na badala ya kufutwa, ujumbe huo umebadilishwa kwa onyo lililoandikwa na unaweza kuonekana kwa kuubofya. Onyo hilo linasema ""Twitter imebaini kwamba huenda kwa maslahi ya umma ujumbe huo ukaendelea kuwepo Hiyo ni hatua ya hivi karibuni ya mzozo kati ya mtandao wa Twitter na Ikulu ya Marekani. Bwana Trump aliandika ujumbe kuhusu mji wa Minneapolis, Marekani ambao umekubwa na maandano kwa siku kadhaa baada ya kifo cha mwanaume mweusi aliyekuwa kizuizini. Rais amesema atatuma ""jeshi la Taifa"", na kufuatia ujumbe huo kwa onyo kwamba ""uporaji ukianza, ufyatuaji wa risasi unaanza."" Ujumbe huo wa pili ulifichwa na mtandao wa Twitter kwa kuchochea ghasia. Sera ya Twitter ya kuongeza onyo badala ya kufuta kabisa ujumbe ambao unavunja sheria zake linapokuja suala la umma ilitangazwa katikati ya 2019. Lakini hakuna mtandao wa kijamii ambao umewahi kutumia sera hiyo dhidi ya bwana Trump - au kuondoa kufuta kabisa ujmbe wake wowote. ""Hii ni hatua ya kishujaa na yenye changamoto zake ambayo haijawahi kuchukuliwa na Twitter - au mtandao wowote wa kijamii,"" amesema Carl Miller, wa Kituo cha Takwimu cha Mitandao ya Kijamii Uingereza. ""Hatua hii imeendelea kuzua mjadala mkali kwenye mitandao ya kijamii kati ya kuhusu suala la matumizi mabaya ya mtandao na uhuru wa kujieleza. Sera ya maudhui mtandaoni haijapata cheche za maneno kama kwa hili."" Kwa miaka minne mtandao wa Twitter ulivumilia wito wa kumchukulia Donald Trump kama mtumiaji mwengine yeyote na kumfanya atekeleze masharti yaliyowekwa. Na Jumatano ikachukua hatua kidogo tu sio kuondoka ujumbe wake lakini kuongeza kiunganishi cha kutathmini ukweli. Kampuni hiyo ilikuwa na machaguo mawili - kujikunyata au kuendelea kuchukua hatua kulingana na sheria za mtandao huo. Na kwa sasa hivi imechagua kuchukua hatua na kutoa wito kwa rais wa kuacha kuchochea ghasia. Kwa mtumiaji mwengine yoyote katika hali ya kawaida,  ujumbe wake ungekuwa umeondolewa kabisa na pengine hata akaunti yake kufungiwa kabisa. Na kwasasa hivi inaonekana kana kwamba hakuna njia rahisi kwa pande hizo mbili hasimu - mgogoro mkubwa unanukia  juu ya kiwango cha uhuru wa kujieleza na haki za mitandao ya kijamii kupunguza makali ya maudhui yanayotumwa. Hatua hiyo inamaanisha kwamba hakuna mtumiaji mwengine atakayeweza kupenda, kujibu au kuutuma tena ujumbe wa Trump, Twitter imesema - lakini bado mtu anaweza kutuma tena maoni ya kwenye ujumbe huo. Twitter imesema: ""Ujumbe huu unakiuka sera yetu inayohusia na kuchochea ghasia kwa kuzingaia mstari wa mwisho wa ujumbe huo, unaohusisha ghasia, na hatari ya kuchochea hatua kama hiyo kuendelea kuchukuliwa."" ""Tumechukua hatua kuzuia wengine ambao huenda wakachochewa kutekeleza vitendo vya ghasia, lakini ujumbe huo umeendelea kuwepo kwasababu ni muhimu kwa umma kuona ujumbe huo kwa kuzingatia kile kinachoendelea kwa manufaa ya umma."" Saa kadhaa baada ya oyno hilo kutolewa, rais Trump alituma ujumbe: ""Twitter haifanyi chochote zaidi ya uwongo na propaganda za China au chama cha mrengo wa shoto cha Democrat "" Moja kwa moja alirejelelea hatua ya kutia saini agizo la raisi kwa lengo la kuondoa baadhi ya sheria zinazolinda mitandao ya kijamii. Je rais wa Marekani amesaini nini? Trump ameamua kuweka saini ya kuondoa baadhi ya marufuku ya kisheria ambayo mitandao ya kijamii inayo. Saini hiyo inampa mamlaka ya kuweka hatua za kisheria dhidi ya makampuni ya mitandao ya kijamii kama Facebook na Twitter katika sheria walizoweka katika maudhui wanayochapisha katika mitandao yao. Rais Trump ameishutumu mitandao ya kijamii kwa kushindwa kuwa makini wakati wa kusaini mamlaka ambayo iko huru kuondolewa wakati wa kuweka saini. Amri hiyo inatarajiwa kukabiliwa na changamoto za kisheria. Wataalamu wa kisheria wanasema kuwa bunge la Marekani au mfumo wa mahakama lazima iusike ili kubadili sheria iliyopo sasa ambayo inaeleweka kuwa inalinda mitandao ya kijamii. Bwana Trump amekuwa akiishutumu mitandao ya kijamii kila mara kuharihi sauti yake au hat ahata kuweka sauti ambayo hajazungumza lakini anakuwa anasikika kama yeye. Jumatano, bwana Trump aliishutumu Twitter kwa kuingilia uchaguzi baada ya kuongeza maelezo ya tweet mbili kama uthibitisho. Alhamisi , Twitter iliongeza taarifa za kuhakiki taarifa kuhusu Covid-19"" na kujumuisha ujumbe wa tweet kutoka kwa msemaji wa serikali ya China anayedai kuwa virusi vya corona vilitengenezwa Marekani. Amri hiyo imewekwa ili kufafanua sheria ya mawasiliano ya staha ambayo Marekani imeweka katika mitandao ya kijamii kama Facebook, Twitter na Youtube pamoja na ulinzi wa kisheria katika hali fulani. Chini ya kifungu cha sheria cha namba 230, mitandao ya kijamii haiwajibishwi kwa maudhui ambayo watumiaji wake wanaweka mtandaoni lakini inaweza kuhusika kwa upande wa usamaria mwema wa kuondoa maudhui hayo mtandaoni ambayo labda yana maudhui ya unyanyasaji, chuki na yanahaibisha . Amri hiyo maalumu inaainisha kuwa sheria ambayo italinda maudhui ya mitandao ya kijamii kama maudhui hayo hayajabilishwa kwa kuhaririwa na mtumiaji wa mtandao huo na kutaka sheria hiyo ibadilishwe au kuondolewa na wabunge kwa kifungu namba 230. Bwana Trump alisema mwanasheria mkuu William Barr ataanza mara moja kuandaa sheria ambayo itapigiwa kura. Maamuzi hayo yanasema kuwa kuzuia maudhui ya mtu sio jambo la busara, pamoja na kujumuisha sababu ya kutochapisha maudhui hayo ambazo ziko tofauti na maelezo yaliyoandikwa katika sheria zilizopo kwenye huduma ya tovuti, amri hiyo mpya inataka lazima zilindwe. Seneta wa Republican, Marco Rubio ni miongoni mwa watu wanaodai kuwa mitandao ya kijamii inachukua jukumu la mchapishaji hivyo wana haki ya kuongeza ukweli wa jambo katika baadhi ya machapisho. ""Sheria bado inalinda kampeni za mitandao ya kijamii kama Twitter kwa sababu wanajulikana kama jukwaa na sio wachapishaji,"" alisema bwana Rubio. ""Lakini kama wataamua sasa kufuata sheria za uhariri kama wachapishaji, basi watapaswa kutambuliwa kisheria kuwa wachapishaji."" Donald Trump amehaidi kuchukua hatua kubwa dhidi ya maamuzi ya tweeter ya kuongeza ujumbe wa kuangalia ukweli wa jambo katika ujumbe wake. Wakati tangazo la amri hiyo kutakiwa kuchukuliwa kwa uzito mkubwa na kuishutumu mitandao ya kijamii kwa kuwa na ubaguzi na kuhatarisha uhuru wa  kuzungumza- itachukua muda mrefu kabla ya mazungumzo kuwa utekelezaji wa kweli, mkubwa au wa namna nyingine. Wakala huru wa serikai watatakiwa kuangalia sheria zilizopo, kutangaza utaratibu mpya. Kuupigia kura na kuutetea mahakamani. Wakati wote huo, uchaguzi wa rais utakuja na kuondoka. Hii inafafanua kwa nini rais Trump pia anahamasisha uwepo wa sheria mpya ambayo itapitishwa na watunga sheria na kuwa na namna ya moja kwa moja ya kubadili sera za Marekani katika kampuni za mitandao ya kijamii nchini Marekani. Lengo kuu la amri ya rais, hata hivyo linaweza kuonekana kama ishara. Kwa kiwango kidogo sana  itafanya Twitter kufikiria mara mbili kuhusu kuangalia namna ya kujumuisha ukweli wa taarifa katika huduma zao. Rais anategemea Twitter kuchapisha ujumbe wake bila kuongeza taarifa nyingine ambazo si zake.Kama Twitter itaanza kupunguza moja ya chombo chake cha mawasiliano, basi itakuwa inatuma ujumbe kuwa itajiondoa na kuweka vitu kuwa katika  kiwango cha chini - na kampuni kutokuwa huru. Twitter imeweka amri kuwa kujibu hatua hizo za kisiasa kwa kutumia taratibu za sheria pia, "" aliongeza kuwa kifungu namba 230 ""ambacho kinalinda uvumbuzi na uhuru wa kujieleza wa Marekani na kusisitiza umuhimu wa demokrasia"". Google, ambayo inamiliki YouTube, imesema kubadili kwa kifungu namba 230  kutaweza kuathiri uchumi wa Marekani na uongozi wa kimataifa katika uhuru wa mtandao. ""Tuna sera za wazi ya maudhui yetu na tunatekeleza bila kuangalia mitazamo ya kisiasa. Majukwaa yetu yanasaidia idadi kubwa ya watu na kampuni mbalimbali ukiachilia mbali siasa, na kuwapa muongozo na namna mpya ya kuwasilisha kwa wafuatiliaji wao,"" aliiambia BBC. Mkurugenzi wa Facebook bwana Mark Zuckerberg alihojiwa na  Fox News, Jumatano na  kusema kuwa katika suala la kuzuia maudhui yasichapishwe kwenye mitandao ya kijamii ni jambo ambalo serikali ilipaswa kuona kuwa jambo sahihi na kuhamasisha kufanyika badala ya kuwa na uhuru wa kujieleza. ""Nina Imani kubwa kuwa kama Facebook isingekuwa inahariri au kutoweka zuio la kila kitu ambacho wanaandika mtandaoni, hali ingekuwa mbaya,"" alisema bwana Zuckerberg. ""Nadhani kampuni binafsi zisingekuwepo labda katika majukwaa haya basi tusingekuwa katika nafasi ya kuendesha mitandao hii."" Wakati think tank ilionya kuwa amri hiyo inaweza kusababisha athari ambazo hazikutegemewa. ""Wakati huohuo, kampeni dhidi ya kampuni za mitandao ya kijamii ikiendelea basi wategemee athari kubwa kutokea katika uhuru wa kujieleza,"" alisema Matthew Feeney kutoka taasisi ya Cato. Na kubadili sheria ya namna ya mawasiliano ya staha  na kuweka utashi wa kisiasa katika kampuni za mitandao ya kijamii,"" unaweza kuona kuwa jukwaa hilo limeweka maudhui mengi ya kisheria ambayo kwa namna moja au nyingine wanataka kuondoa basi maudhui ya ngono , chuki na ubaguzi yatatawala bila kupingwa. ""Au wanaweza watachunguza maudhui kwa kiwango ambacho kinaweza kuathiri upatikanaji wa taarifa katika mitandao ya kijamii ambazo tumezoea kuzipata kwa sasa,"" alisema. Bwana Feeney alisema mapendekezo ya amri hiyo ni upuuzi mtupu lakini ingeweza kuonyesha umaarufu wa kisiasa katika uchaguzi wa rais."	https://www.bbc.com/swahili/habari-52844945
health	“Ulemavu sio kushindwa, bali kushindwa ni ulemavu”	Ni mawaidha ambayo Muhammed Mugawa Maro, huwapa watu mara kwa mara akiwatumbuiza. Alizaliwa miaka 48 iliyopita na ulemavu wa macho, na ameibuka kuwa miongoni mwa wasanii wenye umaarufu katika ukanda wa pwani. Je ni changamoto gani yeye hupitia, na ana maoni gani kuhusu sera zitakazowasaidia walemavu ili waache maisha ya utegemezi?	https://www.bbc.com/swahili/articles/cx07l5k77wqo
sports	Tetesi kubwa tano za soka Ulaya jioni hii (22.08.2022)	Arsenal inafanya mazungumzo na Wolves kwa ajili ya winga wake mreno Pedro Neto. \n\nMazungumzo yameanza mwenzi mmoja uliopita Wolves wanataka £50mil wakati Arsenal wanataka kutoa 35mil (The AthleticUK) W﻿olves yenyewe inasaka mshambuliaji na tayari inafanya mazungumzo na Klabu ya Stuttgart ya Ujerumani kumnasa Sasa Kalajdzic. Maslahi binafsi sio tatizo, kilichobaki ni vilabu kukubaliana ada (Fabrizio) Manchester inaendelea na mazungumzo ya kina na wakala wa winga wa Ajax, Anthony kuhusu utata wa uhamisho wake kwenda Old Trafford. \n\nMbrazil huyo anamgomo baridi kwenye klabu yake ya Ajax akishinikiza kujiunga na Manchester United. Ajax imeshakataa ofa kadhaa za United. (The Sun) U﻿nited pia inatarajiwa kukataa ofa ya Chelsea kwa ajili ya mlinzi wake Harry Maguire. Juma hili Chelsea imeomba taarifa za upatikanaji wa Mlinzi huyo aliyeigharimu United £80mil akitokea Leicester misimu mitatu ya nyuma. (The Sun Football) N﻿ewcastle inatarajia kurejea na ofa mpya kwa ajili ya nyota wa Watford Joao Pedro. Ofa ya kwanza ya £17.5mil imekataliwa na Watford. (Dharmesh sheth/Skysport)	https://www.bbc.com/swahili/articles/cyd4rnv3ppeo
technology	Athari za unyanyasaji wa watoto mtandaoni	"Kutokana na ongezeko la ukatili dhidi ya watoto katika nchi nyingi barani Afrika, nchini Tanzania , mashirika zaidi ya 40 yamekutana kutafuta mbinu za kukomesha udhalilishaji wa watoto nchini Tanzania. Hatua hii inakuja wakati ambapo kuna ongezeko la watumiaji wa mitandao na watoto wakiwa miongoni mwao. Katika kizazi cha sasa ambapo unakuta teknolojia imekuwa , si jambo la ajabu kukuta picha ya mtoto kwenye mitandao bila ridhaa yake. Dr.Herzon Zakaria Onditi,mhadhiri wa Chuo kikuu cha Dar es salaam amefanya utafiti juu ya unyanyasaji wa kwenye mitandao na kubaini kuwa si watoto wa Tanzania pekee wanaoathirika bali ni tatizo linaloikabili dunia kwa ujumla. Takribani asilimia 42 ya watoto ambao ni sawa na watoto wanne kati ya kumi, wameonyesha kuwa wamewahi kuwanyanyasa wenzao kwenye mtandao. Walifanya hivyo kwa kuwatumia ujumbe wa kuudhi au picha ambazo hazina staha.Na hao wanaofanya vitendo hivyo  ni wale wanaowafahamu na wakati mwingine hawawafahamu. Asilimia 60 ya watoto wameripoti kunyanyaswa katika mtandao. ""Kwa mfano kuna mtoto ambaye alikuwa na marafiki zaidi ya 500 ambao hawafahamu hivyo anaponyanyaswa huwa ni vigumu sana kusema alichofanyiwa hivyo unakuta anakaa kimya na kuumia moyoni na  wengine unakuta wanaathirika kisaikolojia, katika mahusiano yao na familia au marafiki ,wanakumbwa na sonona ,wanaathirika kitaaluma na kushindwa kuwa makini katika kusoma na kujifunza"" Onditi alieleza. Mtafiti huyo aliongeza kuwa tafiti zinaonyesha athari za watoto kunyanyaswa katika mitandao ni kubwa zaidi ya kupingwa kofi, maana kofi mtu atasamehe na kusahau lakini mtandao utatunza kumbukumbu. Kwa upande wa watoto ambao walihojiwa na BBC, kwa ridhaa ya Shirika la Utu wa mtoto, CDF,  walisisitiza kuwa elimu dhidi ya unyanyasaji wa watoto ni muhimu sana kwa jamii. Wanaamini kuwa inawezekana kuna watu ambao wanawafanyia watoto unyanyasaji kwa makUsudi au bila kujua. "" Watoto wengi ambao wanaishi kwenye mazingira magumu wamekuwa wakipigwa picha zao ili wapatiwe msaada,jambo ambalo baadae mtu anaweza kuona kuwa anadhalilishwa badala ya kusaidiwa,"" mtoto wa kidato cha tano alieleza.Huku mwingine alisema, ""Watoto wamekuwa wakiadhibiwa kupitia mtandao,mfano unaweza kukuta video ya mtoto amefanya kitendo kibaya na inasambazwa kwenye mtandao na lengo linakuwa kama kuadhibiwa katika mtandao, wakati mtoto huyo angeweza kubadilika labda alifanya jambo hilo kwa sababu ya hali ya utoto,""mtoto mwingine alieleza. Daktari Katanta Simwanza ambaye mtaalamu wa masuala ya jinsia kutoka shirika la Plan international anasema unyanyasaji wa kijinsia uko katika wigo mkubwa haswa katika masuala ya mimba za utotoni,ufanyishwaji kazi katika mazingira magumu na unyanyasaji wa kijinsia vitendo vya kingono, kiuchumi, kisaikolojia. ""Ni vizuri kuvunja ukimya maana unyanyasaji mwingi uko kwenye vyombo vya habari, simu, intaneti na kwenye mitandao ya kijamii kwa ujumla, ili kuona namna gani unyanyasaji huo unaathiri afya ya mtoto. Mtoto anayefanyiwa unyanyasaji kwanza anakuwa hana amani lakini pia hawezi kuzingatia vizuri masomo yake. Hata serikali yenyewe inatoa muongozo hata wa kupiga picha tu, lazima mzazi awe ameridhia na mtoto pia. Kuna watu ambao wamekuwa wakitumia picha cha watoto na kutumia bila ridhaa na hata kwa upande wa maadili. ''Bahati nzuri mimi ni daktari, na kwenye  upande wa afya kuna miiko pia ya kutomdhalilisha .Unaweza kukuta mzazi anakubali mtoto wake apigwe picha ili apate msaada jambo ambalo si sahihi kwa mtoto mwenyewe.Ugonjwa ni siri ya mgonjwa.Kuna namna ambayo mtoto anapaswa kulindwa.""Dr.Katanta aliongeza Ni jukumu na wajibu wa wazazi kuwashauri na kuwasimamia watoto wao katika matumizi chanya ya simu na mitandao."	https://www.bbc.com/swahili/habari-47668717
entertainment	Tamasha la Sauti za Busara laja kitofauti mwaka huu	Tamasha la sauti za busara limeanza visiwani Zanzibar, tamasha hili kwa kawaida hufanyika karibu wiki nzima, lakini kutokana na maambukizi ya virusi vya corona, kwa mwaka huu linafanyika kwa  siku mbili pekee. Hata hivyo watazamaji wa tamasha hili hujuimisha watalii na wenyeji, kwa mwaka huu shamra shamra zinaonekana kupungua kutoka na idadi ndogo ya watalii. ''kwa upande wa watalii kwa mwaka huu  si wengi kutokana na athari za corona na mazuio yaliyowekwa, hata kwa upande wa wanamuziki ambao walitakiwa kuja kutoka mataifa mengine ya Afrika imeshindikana kutoka na kufungwa kwa mipaka nchini kwao, kwa hiyo kuna wanamuziki kutoka maeneo matatu tuu nje ya Tanzania.'' Anasema Yusuph Mahmoud mmoja wa waanzilishi wa tamasha hili. Tamasha lilopita, zaidi ya watu 29,000 walihudhuria kutoka mataifa mbalimbali duniani. ''Kwanza tumeweka vitakasa vya mikono kila mahali ukiwa unafika kwenye tamasha hili, lakini pia tumepunguza siku za ufanyikaji wa tamasha ambao kwa mwaka huu ni siku mbili tuu.'' Anasema Yusuph. Kwa upande wa wafanyabiashara wanasema kuwa tamasha la mwaka huu huwezi kulinganisha na miaka iliyopita, huku corona ikiwa ni sababu kubwa ya kuzorotesha biashara. ''Nadhani hali inaonekana kabisa, watu si wengi, ingawa kuna wageni wachache lakini kwa upande wa biashara si sana kama wakati uliopita, na corona imeathiri sana, kwa sasa kuna watalii wengi kutoka urusi na Ujerumani kidogo , zamani walikua wageni kutoka nchi nyingi duniani'' anasema Suleiman mfanyabisha. Vikundi na wanamuziki 11 kutoka Tanzania bara na visiwani watashiriki katika tamasha hili, huku kutoka nje ya Tanzania kukiwa na wanamuziki kutoka nchi tatu, ambayo ni Algeria, Lesotho na Uganda.	https://www.bbc.com/swahili/habari-56039210
sports	Nyota wa Liverpool Mo Salah asababisha chuki na gumzo mitandaoni kwa kupiga picha na mti wa Krismasi	"Nyota wa Liverpool azua gumzo lililotanda chuki miongoni mwa mashabiki wake mitandaoni baada ya kuweka picha zinazoonesha ujumbe wa kusherehekea krismasi. Mashabiki wa mshabuliaji huyo wa Liverpool na Misri Mohamed Salah wameandika ujumbe wa chuki kuonesha kutofurahishwa na kitendo chake kama nyota wa Kiislamu kutuma ujumbe wa krismasi akiwa pamoja na familia yake. Salah, 28, aliweka picha mtandaoni zinazomuonesha yeye na familia yake wakiwa wamevalia vizuri na kusimama mbele ya mti wa Krismasi, na kwenye ujumbe huo akaweka emoji 2, na hashtag #MerryChristmas. Ujumbe wa Salah kwenye mtandao wa Instagram umepata 'likes' zaidi ya millioni 2.3 huku ujumbe wake kwenye Twitter wenye picha hizo hizo ukiwa na 'likes' zaidi ya 300,000. Lakini pia ujumbe huo wa Salah umesababisha hasira kwa baadhi ya wafuasi wake Waislamu ambao wamehoji kuwa nyota huyo wa Kiislamu haruhusiwi kusherekea sikukuu ya Krismasi. Moja ya jumbe zilizojibu ule wa Salah umeandikwa: ""Kama Muislamu hatustahili kusherehekea au hata kupongeza dini zingine wakati wanasherehe zao''. Shabiki mwingine akamjibu: ""Hii ndio sababu [Nyota wa Arsenal na Misri] Mohammed Elneny ndio mfalme wa Misri na sio wewe"" . Wengine walioghadhabishwa na hatua ya Mo Salah ni kama ifuatavyo: Hata hivyo kuna waliojitokeza kumtetea. Hatma ya Salah wiki hii imekuwa haitabiriki baada ya madai kuwa hakufurahia uwepo wake Liverpool na huenda akahusishwa na uhamisho wa Uhispania. Hata hivyo, kocha wa Reds Jurgen Klopp amepuuzilia mbali madai hayo katika mkutano na wanahabari Alhamisi, akisema kuwa mchezaji huyo ""yuko sawa"" wakati timu hiyo inajitayarisha katika Ligi ya Premier na West Brom Decemba 27. Salah amefunga magoli 16 baada ya kujitokeza mara 21 katika mechi za Liverpool msimu huu. Kila alipopata goli, Mo Salahi alisujudu, kitendo kinachoashiria yeye ni Muislamu."	https://www.bbc.com/swahili/habari-55484966
sports	Mo Salah: Nani atakayemzuia Mmisri huyu England?	"Kipigo walichokipata Manchester United cha mabao 5-0 kutoka kwa Liverpool katika ligi kuu ya England, imekuwa habari kubwa ya soka mwishoni mwa wiki hii, na kuzima hata taarifa za kunyanyaswa kingono kwa beki wa zamani wa timu hiyo Patrice Evra na ile ya Chelsea Jumamosi kuichapa Norwich 7-0. Kipigo hicho kimezima pia taarifa za mechi ya El clasico, katika 'La liga' Real Madrid ikiifunga Barcelona nyumbani kwao Camp Nou kwa mabao 2-1, Kun Aguero akifungua kabati la mabao kwenye maisha yake mapaya Barca. Ikazima pia taarifa za mechi kabambe ya Seria A kule Italia Juventus ikienda sare ya 1-1 na AC Milan, Juventus ikisawazisha katika dakika za lala salama kupitia kwa Paulo Dyabala. Lakini ukubwa zaidi wa kipigo cha Manchester umebebwa na kiwango cha Mohamed Salah, mshambuliaji wa Liverpool aliyehusika katika mabao manne kati ya matano, akifunga matatu na kutengeneza bao moja la Naby Keita katika dakika ya 5. Ni hat-trick ya kwanza kufungwa Old Trafford na mchezaji wa timu pinzani katika ligi kuu tangu Januari 1, 1992 Dennis Bailey alipoifungia QPR dhidi ya Manchester United. Kwa mabao hayo Mohamed Salah amevunja rekodi ya kuwa mchezaji wa kwanza kutoka Afrika katika historia ya ligi kuu England kufunga mabao matatu dhidi ya Manchester United. Mmisri huyu amefunga katika mechi 10 mfululizo na moja ya msimu uliopita, likiwa goli lake la 15 katika michezo 12 tu ya mashindano mbalimbali aliyocheza msimu huu. Kwa mujibu wa mtandao wa Transfermarkt, Salah sasa ameingia katika orodha ya wachezaji 10  duniani walioweza kufunga katika mechi 10 mfululizo katika karne ya 21, akiungana na kina Carsten Jancker (Bayern Munich) Cristiano Ronaldo (Real Madrid) Ruud van Nistelrooy (Manchester United) - 14 goals between 05/12/01 Robert Lewandowski (Bayern Munich) Ruud van Nistelrooy (Manchester United) Lionel Messi (Barcelona) na Duvan Zapata (Atalanta) Kwa sasa Mo Salah anaongoza kwa kufunga mabao kwenye ligi kuu England 10, katika michezo 9 ya msimu huu. Mo Salah, 29 amefikisha mabao 107 katika ligi kuu England na kuongoza waafrika waliofunga mabao mengi zaidi katika ligi hiyo, akimpiku nyota wa zamani wa Chelsea kutoka Ivory Coast, Didier Drogba aliyefunga mabao 104. Kitu cha kipekee ni kwamba, Drogba alihitaji michezo 292 katika misimu nane ya ligi kuu kufikishsa mabao hayo, wakati Salah amefunga mabao hayo katika michezo 166 tu, mechi 153 akiichezea Liverpool, 13 akiwa na Chelsea alipofunga mabao mawili tu. Mo Salah ni kama hakuna wa kumzuia kwa sasa, akifunga atakavyo, kwa mabao bora tena kwa timu ngumu. Salah amefunga dhidi ya Manchester United, Manchester City na Chelsea, klabu zinazoonekana kuwa bora kwenye eneo ulinzi. Wengi wanajiuliza kama timu hizi zimeshindwa kumzuia nani ataweza kumzuia? Salah ni mchezaji bora kwa sasa duniani? Kwa muongo mmoja uliopita ukitaja mchezaji bora duniani , ulikuwa unamtaja Lionel Messi (PSG) ama Cristiano Ronaldo(Manchester United), kutokana na kuwa na muendelezo wa viwango bora kila msimu, ingawa wapo kadhaa walioibuka kwa kufanya vyema kwenye misimu kadhaa kama Luca Modric, Thierry Henry, Robert Lewandowski na sasa Mo Salah anapita njia hizo, ikiwa ni msimu wake wa nne sasa Liverpool unakwenda akiwa kwenye kiwango bora Yuko kwenye orodha ya wachezaji 30 wanaowania tuzo ya mchezaji bora wa dunia ya Ballon d'Or itakayotolewa Novemba 29 mwkaa huu, huku Messi akipigiwa chapuo zaidi kutwaa tuzo hiyo kwa mara ya 7 baada ya mwaka 2021 kuwa mwaka mzuri kwake, akifunga mabao 40 na kutoa pasi za mabao 14 katika michezo 48 aliyozichezea Barcelona, Paris Saint-Germain na Argentina. Akifanikiwa kutwaa kombe la 'Copa del Rey akiwa na Barcelona kabla ya kutwaa kombe la Copa Amerika akiwa na Argentina, kombe alilolisubiri katika maisha yake yote ya soka. Hata rekodi hizi za Messi, bado Mo Salah anaonekana mshindani wa wazi katika tuzo itakayofuata ya mwaka 2022. Kiwango cha Salah kwa sasa, ni bora pengine kuliko wakati mwingine wowote akiwa Liverpool. Licha ya kufunga, anatengeneza pasi za kufunga ambapo katika ligi kuu mpaka sasa ametengeza pasi 5 za mabao. Kwa ujumla katika mabao 23 waliyofunga Liverpool msimu huu, Salah amehusika katika mabao 15 hiyo ni zaidi ya nusu na karibu robo tatu ya mabao yote (65%). Ukiacha kufunga tu mabao, Salah anafunga mabao ya kiwango bora na kwa mtindo usio wa kawaida kudhihirisha uwezo na kipaji chake. Magoli dhidi ya Manchester City na Watford, yanadhihirisha uwezo wa mshambuliaji huyo anayewekwa daraja moja kwa sasa na Lionel Messi na Cristiano Ronaldo. Goli la Salah dhidi ya Manchester City kwake ni ""moja ya magoli bora kabisa yaliyowahi kufungwa kwenye ligi kuu England"" kwa mujibu wa mshambuliaji wa zamani wa England Alan Shearer. Mshambuliaji wa zamani wa Blackburn Chris Sutton anasema ""Kwa sasa, ni bora kuliko [Lionel] Messi na [Cristiano] Ronaldo,"" Mpaka sasa amefanikiwa kutwa tuzo mbili za mchezaji bora wa Afrika mwaka 2017 na 2018, akitwaa pia tuzo za mchezaji bora wa ligi kuu 2017 /2018 na mfungaji bora wa 2018 na 2019 ."	https://www.bbc.com/swahili/59033464
entertainment	A$AP Rocky: Mpenzi wa Rihanna hatimaye ajitambulisha kwa umma	"Mwanamuziki wa Marekani ASAP Rocky ametangaza kwamba yupo katika mapenzi na mwanamuziki mwenza Rihanna. Rapa huyo alimuelezea Rihanna kuwa penzi la Maisha yake katika mahojiano na GQ. Uvumi kuhusu iwapo nyota hao wamekuwa katika   uhusiano wa kimapenzi ulianza mapema 2013, wakati rapa huyo alipomsaidia Rihanna katika ziara yake ya Diamond World Tour. ""Yeye ni sawa na labda milioni wengine . Nadhani wakati unajua, unajua tu,"" alisema. ""Ni Yeye tu."" Wawili hao walishiriki katika Video ya ASAP Rocky ya 2013 ya fashion Killa. Tangu wawili hao walipoanza mahusiano ya kimapenzi , wamekuwa wakijaribu kuwazuia waandishi wa habari kuwapiga  picha pamoja, taarifa hiyo ilisema. Rapa huyo alisema kwamba mpenzi wake ndiye aliyeishawishi albamu yake mpya ambayo itamshirikisha Morrissey. Mwaka 2019, Asap Rockey , jina lake Rakim Mayers, alipatikana na hatia ya kumshambulia mtu wakati wa vita vilivyozuka Stockholm na kupatiwa hukumu ya miaka miwili. Kesi hiyo ilivutia hisia za kimataifa ,wakati rais wa Marekani Donald Trump wakati huo alipoingilia kati na kusema kwamba ASAP Rocky alikuwa anaonewa."	https://www.bbc.com/swahili/habari-57169583
business	Urusi na Ukraine: Utajiri uliofichwa wa mmoja wa wandani wa Putin wafichuliwa	"Wanafichua jinsi msanii wa tattoo wa Uswizi alitajwa kwa uongo kama mmiliki wa kampuni iliyohamisha zaidi ya $300m (£230m) kwa kampuni zinazohusishwa na Suleiman Kerimov. Pia zinaonyesha jinsi $700m ya miamala - na umiliki wa siri wa mali ya kifahari - haukutambuliwa. Uchunguzi unaonyesha kushindwa kwa mfumo wa benki na vikwazo vinavyozuia vikwazo vya Magharibi. Kama sehemu ya mradi wa Pandora Papers Russia, uchunguzi ulioongozwa na Muungano wa Kimataifa wa Wanahabari wa Uchunguzi (ICIJ), BBC imegundua ushahidi kwamba: Tom Keatinge, mkurugenzi wa Kituo cha Uhalifu wa Kifedha na Mafunzo ya Usalama katika jopo la masuala ya Ulinzi, alisema matajiri wa nchi za Magharibi wanajaribu kuidhinisha kuwa na makampuni mengi haya ya nchi za nje. ""Hiyo inakuonyesha tu jinsi changamoto kubwa tutakavyokuwa nayo katika kutekeleza kwa dhati vikwazo dhidi ya matajiri - zaidi ya kukamata tu boti na nyumba zao huko Belgravia."" Suleiman Kerimov alionekana mnamo Februari akiwa na mabilionea wengine kumi na wawili pamoja na Rais Putin, wakati vifaru vya Urusi vilipovuka hadi Ukraine. Amekuwa chini ya vikwazo vya Marekani tangu 2018 ""kwa kuwa afisa wa serikali ya Shirikisho la Urusi"" baada ya kutumikia kama mjumbe wa mabunge ya chini na ya juu. Aliidhinishwa na serikali ya Uingereza tarehe 15 Machi mwaka huu, na pia na EU, ambayo ilisema alikuwa ""mwanachama wa ndani na matajiri walio"" karibu na Putin. Bw Kerimov alianzia kutoka chini kama mwanauchumi wa enzi ya Usovieti na kuwa mmoja wa matajiri zaidi walioungana nchini Urusi. Alijitengenezea utajiri wake kwa kununua mali yenye uhusiano na nishati na hisa kubwa katika benki za Urusi baada ya kuanguka kwa Umoja wa Kisovieti. Inasemekana alipata $21bn akiwekeza kwenye kampuni kubwa ya gesi ya Gazprom - na Sberbank, benki kubwa zaidi ya serikali. Mnamo Novemba 2006, nusura afariki dunia kutokana na majeraha aliyopata katika ajali kusini mwa Ufaransa baada ya kupata ajali na gari aina ya Ferrari Enzo $650,000 ambayo ili Aliruka kutoka kwa Nice&#39;s Promenade des Anglais katika gari la Ferrari Enzo la $650,000, ambalo liliwaka moto. Bw Kerimov na abiria wake wa kike walitolewa kutoka kwenye mabaki ya gari hilo. Rekodi za mashirika zinaonyesha jinsi wamiliki bandia walivyotumiwa kuongeza usiri na kwamba benki hazikujua ni nani hasa alikuwa nyuma ya miamala mikubwa ya dola za Marekani. Hilo linatilia shaka uwezo wa serikali kutambua na kunyakua mali ya wale wanaowalenga baada ya uvamizi huo. ""Tunakuja kwa ajili ya mafanikio yenu,"" Rais wa Marekani Joe Biden aliahidi katika hotuba yake ya kila mwaka ya Muungano. Marekani imetangaza mpango mkubwa wa serikali wa kutambua mali za matajiri. Lakini hiyo haitakuwa rahisi, mfano ukiwa kesi ya Kerimov. Wataalamu wanasema nchi za Magharibi zina kazi kubwa ya kufanya kwa sababu, kwa miaka mingi, zimekuwa na mkabala wa kulegalega katika vita dhidi ya fedha chafu na kushindwa kuziwajibisha benki. ""Watalazimika kuendeleza mchezo wa paka na panya kwa muda kutafuta ukweli juu ya hili,"" Julia Friedlander, mshauri wa zamani wa Hazina ya Marekani anayeangazia vikwazo, sasa hivi akiwa katika Baraza la Atlantiki la mshauri. Haya ndiyo matokeo mapya muhimu yanayohusiana na Suleiman Kerimov. Hati ya siri ya mahakama ya Ufaransa - iliyoonekana na BBC - inafichua jinsi matajiri anadaiwa kuficha utajiri wake nyuma ya mmoja wa washirika wake wa karibu. Bw Kerimov alikamatwa mnamo Novemba 2017 nchini Ufaransa kwa tuhuma za kujipatia mapato ya kukwepa kulipa ushuru. Kesi dhidi yake ilihusiana na ununuzi wa mali ya kifahari katika katika kampuni ya Riviera ya Ufaransa kati ya mwaka 2006 na 2010. Iliangazia Villa Hier huko Cap d'Antibes, mali ya kifahari ambayo hapo awali ilitumiwa kama eneo la kurekodia filamu ya '1988 Dirty, Rotten Scoundrels'. Ilikuwa imeuzwa kwa kampuni ya Uswizi iitwayo Swiru Holding AG mwaka wa 2008 kwa €35m (£29.3m) - lakini wachunguzi waligundua malipo yaliyofichwa yakionyesha kodi ilikuwa imekwepwa kwa bei halisi ya ununuzi ya €127m. Alexander Studhalter, mhasibu wa Uswizi na mfanyabiashara pia alikamatwa. Alidai kuwa mmiliki wa kampuni ya Swiru Holding na majengo manne ya kifahari, lakini wachunguzi wa Ufaransa waliamini kuwa yalikuwa yanamilikiwa na mfanyabiashara tajiri wa Urusi. Waliamini kuwa Bw Studhalter alikuwa mmiliki wa faida ya uongo, au mtu wa mkono kwa Bw Kerimov - lakini kesi za jinai dhidi ya wanaume hao wawili zilisitishwa, huku mashtaka dhidi yao yakifutiliwa mbali na mahakama ya rufaa ya Ufaransa. Mnamo mwaka 2020, kampuni ya Swiru Holding ilikubali kuhusika kwake katika kukwepa ushuru na ikatozwa faini ya €1.4m na kulazimika kulipa €10.3m nyingine ili kumaliza kesi hiyo. Wakili wa Bw Kerimov alitoa taarifa akisema kwamba mahakama za Ufaransa ""zimetupilia mbali madai yaliyotolewa na aliyekuwa Mwendesha Mashtaka wa Nice dhidi ya Suleiman Kerimov ya kutekeleza shughuli za utakatishaji fedha."" Bw Studhalter anashikilia kuwa ""kamwe hakuwa na rafiki wa Kirusi"". Lakini kulingana na hati ya mahakama ya Ufaransa iliyovuja, iliyoonekana na BBC, hii si kweli. Katika kikao cha siri mnamo Juni 2018, majaji walitoa ushahidi uliokusanywa na hakimu wa uchunguzi, ambao ulihitimisha:   ""mnufaika bora na wa kipekee wa majengo ya kifahari ni Bw Kerimov na familia yake."" Ushahidi huo ulijumuisha rekodi kutoka kwa benki tatu - ikiwa ni pamoja na hati ambazo inaonekana zilitiwa saini na Bw Studhalter, Bw Kerimov na mpwa wake Nariman Gadzhiev - zinazosema kwamba Bw Kerimov na mpwa wake walikuwa wamiliki wa kweli wa kampuni ya Swiru Holding. Katika kujibu, mahakama ilirekodi, Bw Studhalter alidai ""hati zilizoshikiliwa na benki na kutiwa saini na Suleyman Kerimov au Nariman Gadzhiev ... ni za kughushi"". Akijibu maswali kutoka kwa washirika wa BBC na ICIJ, Bw Studhalter alidai mfanyakazi huyo huyo wa benki alikuwa ameghushi nyaraka katika benki mbili, lakini akasema hajui ni kwa nini. Bw Studhalter pia alisema: ""Nilikuwa mmiliki pekee wa faida wa kampuni ya Swiru Holding AG kuanzia ikiwa msingi hadi nilipoiuza mnamo 2019, kama ilivyothibitishwa na Utawala wa Ushuru wa Shirikisho la Uswizi na mahakama nchini Ufaransa."" Mawakili wa Bw Kerimov wa Ufaransa walisema: ""Baada ya miaka kadhaa ya uchunguzi, hakuna mashtaka yaliyoletwa dhidi ya mteja wetu."" Bw Studhalter anasema majengo manne ya kifahari nchini Ufaransa sasa yameuzwa. Rekodi rasmi nchini Ufaransa zinaonyesha mmiliki mkuu wa kampuni ni binti ya Bw Kerimov. Ufaransa haikuwa nchi pekee ambapo Bw Kerimov alitumia kampuni ya Swiru Holding kufanya miamala ya siri ya kifedha. Uchunguzi wetu umegundua kwamba - wakati huo huo bilionea wa Kirusi alikuwa akinunua mali kusini mwa Ufaransa - na alikuwa akijenga milki nyingine ya siri huko London. One Cornwall Terrace ni jumba la kifahari la ghorofa nne mwishoni mwa safu ya nyumba zenye mteremko unaoangalia Hifadhi ya Regent huko London. Nyumba imeunganishwa na nusu ekari ya uwanja uliopambwa, na ngazi kubwa mbili zinazoelekea kwenye ua unaovutia. Lakini nyaraka zinaonyesha ilinunuliwa kwa £21m mwaka wa 2005 na kampuni ya pwani inayomilikiwa na Swiru Holding, kampuni hiyo hiyo ambayo hati za benki nchini Ufaransa zilionyesha kuwa inamilikiwa na Bw Kerimov. Kufuatia kuzinduliwa kwa mafanikio kwa kampuni ya Bw Kerimov ya Polyus Gold - mzalishaji mkubwa zaidi wa dhahabu nchini Urusi - kwenye soko la hisa la London mnamo 2007, One Cornwall Terrace ilinufaika kutokana na urejeshaji wa hali ya juu. Kazi iliyofanywa kati ya mwaka 2008 hadi 2013 ilikuwa bahati njema kwa wasanifu majengo wa London, wabunifu wa mambo ya ndani na watunza bustani. Ukarabati huo uligharimu £30m, kulingana na wasanifu wanaofanya kazi kwenye mradi huo na ulijumuisha kuongezwa kwa ""bwawa la kuogelea la kisasa na spa kwenye eneo la chini"". Shughuli za kifedha za kampuni inayomilikiwa kisiri na Bw Kerimov hazikuwa tu kwenye soko. Hati kutoka kwa Karatasi za Pandora zinaonyesha kampuni ya Swiru Holding katikati ya wavuti ya kampuni zinazohusika katika uhamishaji wa mamia ya mamilioni ya dola zilizohusishwa na matajiri. Katika kisa kimoja, rekodi za ushirika zilizovuja hufichua mwenyehisa aliyeteuliwa - mtu ambaye ana hisa kwa manufaa ya mtu mwingine - alitajwa kwa uwongo kama mmiliki wa kweli wa kampuni inayohusika katika uhamisho wa zaidi ya $300m. Renato Coppo ni msanii wa tattoo katika jiji la kupendeza la Uswizi la Lucerne na upendo wa ""sanaa ya Asia"" na ""miaka mingi ya uzoefu wa kitaaluma katika uwanja wa tattooing "" Studio yake iko katika jiji moja na ofisi za mhasibu na mfanyabiashara Alexander Studhalter. Kulingana na hati za mwaka 2016 - moja iliyotiwa saini na Bw Studhalter - Bw Coppo pia alikuwa mmiliki mzuri wa Fletcher Ventures, kampuni iliyosajiliwa katika Visiwa vya Virgin vya Uingereza, lakini inayosimamiwa nchini Uswizi na kampuni ya Swiru Holding. Kampuni ya msanii wa tattoo ya Fletcher Ventures ilihusika katika shughuli kubwa. Mnamo mwaka wa 2013, kampuni ilihamisha $100m kwa kampuni iitwayo LT Trading Ltd. Ilikuwa ni mojawapo ya shughuli nyingi za Fletcher Ventures ambazo zilizua maswali katika benki ya Marekani ya BNY Mellon. Benki hiyo iliwasilisha ripoti ya shughuli ya kutiliwa shaka kwa Hazina ya Marekani, ambayo ilifuatilia Fletcher Ventures hadi Uswizi. Renato Coppo hakutambuliwa na benki haikuweza kutambua ni wapi pesa hizo zilikuwa zikienda. Maafisa wa benki walibainisha kampuni ya Uingereza maalumu katika uuzaji wa matunda na mboga. Ilitia shaka ""walihitimisha"" kwa sababu inaonekana kuwa haiendani na biashara inayodaiwa ya LT Trading Limited. Kwa hakika, benki ilikuwa imetambua kampuni yenye jina moja katika nchi isiyofaa. Hati zilizovuja kutoka kwa Karatasi za Pandora zinaonyesha LT Trading haikuwa na uhusiano wowote na kampuni ya uzalishaji ya Uingereza ya jina moja. Mmiliki wa manufaa wa LT Trading aliyetajwa katika rekodi za kampuni alikuwa mpwa wa Bw Kerimov, Nariman Gadzhiev. Kama Fletcher Ventures, kampuni ilisimamiwa nchini Uswizi na Swiru Holding. Muamala huo ulikuwa mmoja tu kati ya msururu wa uhamishaji wa kielektroniki uliofanywa kutoka 2010 hadi 2015 jumla ya $700m zilizoripotiwa kwa mamlaka za Marekani kama za kutiliwa shaka na ambapo maafisa wa benki walishindwa kutambua uhusiano na matajiri wa Urusi. Maafisa wa benki hawakuweza kutambua ni nani alikuwa nyuma ya kampuni ya Kirusi. Mali nyingine inayohusishwa na Swiru Holding na inayoaminika kumilikiwa na Bw Kerimov ni pamoja na Boeing 737 iliyotengenezewa kienyeji na boti kuu, ambayo mwisho wake ilikuwa $150m. Bw Studhalter anasema yeye, si Bw Kerimov ndiye aliyekuwa mmiliki halisi. Bw Kerimov hakujibu maombi ya kutoa maoni yake mbali na kuhusiana na uchunguzi wa Ufaransa. Bw Gadzhiev hakujibu barua aliyotumwa na BBC. Mnamo Aprili 8, EU iliweka vikwazo kwa mtoto wa Bw Kerimov Said Kerimov, ambaye amejiuzulu kutoka bodi ya kampuni ya Polyus Gold. Ufichuzi kwamba binti yake sasa anamiliki majengo ya kifahari ya Ufaransa huenda ukafanya majengo hayo kuwa shabaha ya vikwazo nchini Ufaransa. Na katika taarifa yake wiki jana, mwendesha mashtaka wa Ufaransa huko Nice aliyehusika na kesi ambazo Bw Kerimov na Bw Studhalter walifunguliwa mashtaka rasmi, alivutia angalizo ""kwa ukweli kwamba utaratibu bado unaendelea."" Kwa maneno mengine bado ni kesi iliyo wazi. Vita vya Ukraine: Taarifa zaidi:"	https://www.bbc.com/swahili/habari-61079075
sports	Mwanariadha aondolewa Olimpiki baada ya vipimo kuonesha ametumia dawa zilizopigwa marufuku michezoni	"Mwanariadha wa Nigeria Blessing Okagbare ameondoshwa nje ya  mashindano baada ya vipimo kuonesha ametumia dawa zilizopigwa marufuku michezoni Mnigeria huyo - mpinzani wa Dina Asher-Smith wa Uingereza - alikuwa ameshinda mbio za mita 100 siku ya Ijumaa na alitarajiwa kushiriki katika nusu fainali Jumamosi. Kamati inayosimamia nidhamu katika mchezo wa riadha (AIU) kilisema mwanariadha huyo wa miaka 32 alikuwa amefanya vipimo vya homoni za ustawishaji seli za ukuaji kufuatia mtihani wa mchujo kuelekea mashindano ya Olimpiki. AIU ilisema Okagbare aliarifiwa juu ya kusimamishwa kwake Jumamosi. Imeongeza kuwa haitatoa maelezo zaidi katika hatua hii. Okagbare, mshindi wa medali ya fedha ya Olimpiki kwa muda mrefu huko Beijing mnamo 2008, alikuwa ametumia muda wa sekunde 11.05 katika mbio za  100m na ​​alikuwa tayari kujipanga dhidi ya Asher-Smith na Elaine Thompson-Herath wa Jamaica katika nusu fainali ya kwanza. Habari hii inakuja siku mbili baada ya wanariadha wengine 10 wa Nigeria kutangazwa kuwa hawastahili kushiriki michezo hiyo. AIU ilisema hawakuweza kushiriki kwa sababu ya kutotii masharti ya upimaji wakati wa kuelekea Olimpiki. Wanamichezo wa Nigeria walioondolewa Olimpiki waandamana huko Tokyo Kundi la wanamichezo wa Nigeria walioondolewa kushiriki katika michuano ya Olimipiki inayoendelea huko Tokyo, Japan wameandamana katika jiji hilo kupinga hatua hiyo. Jumatano ya wikii hii, Kamati  ya nidhamu ya Shirikisho la Riadha Duniani (AIU)  iliwaondoa jumla ya wanamichezo 20 wakiwemo 10 kutoka Nigeria kwa kushindwa kufanyiwa vipimo vya dawa za kusisimua mwili. Vipimo hivyo ni moja ya vigezo muhimu na vinavyotakiwa ili mwanamichezo yoyote aweze kushiriki katika Michezo hiyo maarufu ya Olimpiki duniani. Wanamichezo hao walibeba mabango wakiwalaumu maafisa wa mchuano hiyo, na mmoja wao akisema : ""Kwanini tuadhibiwe kwa sababu ya uzembe wa mtu mwingine"". Ukiacha wanigeria hao 10 walioondolewa, wapo wanamcihezo watatu kutoka Ukraine, mmoja kutoka Morocco, mmoja Ethiopia na watatu Belarus. Wanamichezo wawili wa Kenya walikutwa na dhahma hiyo, lakini Mamlaka za nchi hiyo, wakapeleka mbadala wao haraka."	https://www.bbc.com/swahili/habari-58039551
sports	Tetesi za Soka Ulaya Jumapili 19.06.2022	Real Madrid tayari wanapanga kuanzisha kipengele cha kutolewa cha euro 150m (£128m) katika kandarasi ya mshambuliaji mpya wa Norway aliyenunuliwa na Manchester City Erling Haaland mnamo 2024. (AS) Chelsea wanamtaka mshambuliaji wa Manchester City na England Raheem Sterling, 27. (Fabrizio Romano, via Express) Manchester United wana matumaini kwamba Barcelona watapunguza  bei yao ya £80m kumuuza kiungo waUholanzi wa miaka 25- Frenkie de Jong kwa £10-15m. (Athletic, usajali unahitajika) Kocha wa United Erik ten Hag amewaambia wakuu wa klabu hiyo kumsajili De Jong na kiungo wa kati wa Uswidi Christian Eriksen, 30, kwani watakuwa sehemu muhimu ya timu yake. (Mirror) Mlinzi wa Manchester United Phil Jones, 30, iyuko kwenye orodha ya wachezaji wanaosakwa na Leeds United, lakini Whites huenda wakakabiliwa na ushindani kutoka kwa Southampton na Fulham ambao pia wanamtaka  Muingereza huyo. (Marca - usalili . unahitajika) Liverpool wanajiandaa kumpoteza mshambuliaji wa Misri Mohamed Salah, 30, kwa uhamisho wa bure msimu ujao wa joto baada ya kukataa kutimiza matakwa ya mkataba wake wa pauni 400,000 kwa wiki. (Mirror) Manchester City wako tayari kumruhusu mchezaji wa matumizi Oleksandr Zinchenko, 25, kuondoka katika klabu hiyo - huku Everton ikiripotiwa kumtaka mchezaji huyo wa kimataifa wa Ukraine- huku City wakiandaa ofa ya kumnunua beki wa kushoto wa Brighton Mhispania Marc Cucurella, 23. (Fabrizio Romano). Brighton wanatarajia kupokea takriban pauni milioni 50 kwa Cucurella, jambo ambalo linaweza kuwalazimu City kujitenga na mkataba huo. (Athletic, usajili unahitajika) Liverpool wamemwambia mlinzi Neco Williams, 21, kwamba anaweza kwenda kwa mkopo msimu ujao, huku Nottingham Forest ikimtaka mchezaji huyo wa kimataifa wa Wales. (Mirror) Ajax wamekataa dau la pauni milioni 25 kutoka kwa Arsenal kwa ajili ya kumnunua mlinzi wao wa kimataifa wa Argentina Lisandro Martinez, 24. (Mail)	https://www.bbc.com/swahili/articles/cv26dx5p3qyo
health	Jinsi binti wa miaka 17 alivyotumia Mtandao wa YouTube kujifungua mtoto peke yake	"Katika eneo moja huko Kerala, India, binti mdogo wa miaka 17 alijifungua mtoto wa kike peke yake bila usaidizi wa mkunga wa jadi ama wahudumu wa hospitali akisaidiwa na mtandao wa  YouTube..  Baada ya kujigunfua, binti huyo aliendelea kukaa ndani kwa siku tatu. Gazeti la Hindustan Times limenukuu shirika la PTI kwamba baadae mama wa binti huyo aiyejifungua Oktoba 20, alimpeleka Hospitali. Familia ya mvulana aliyempa ujauzito binti huyo inaendelea kumhudumia yeye na mtoto aliyezaliwa lakini Polisi wamemfungulia mashtaka ya ubakaji. Ukweli ni kwamba familia za pande zote mbili zinataka vijana hao waoane, na walikuwa wakisubiri binti afikishe miaka 18, utaratibu rasmi ufanyike. Kwa mujibu wa taarifa za awali ni kwamba, biti huyo aliamua kutotafuta msaada popote wakati akijifungua akitumia video za Youtube, zinazoonesha namna ya mwanamke anavyoweza kujifungua. Sajesh Bhaskar, mwenyekiti wa Kamati ya Ustawi wa mtoto Malapuram  alisema alitaarifiwa na Hospitali alikopelekwa binti huyo kuhusu taarifa hiyo. Binti na mtoto wake kwa ujumla wako salama, wakiwa chini ya uangalizi wa mama wa binti huyo. Kwa mujibu wa maelezo ya binti huyo, Polisi walimkamata akijana aliyempa ujauzito, kijana mweye umri wa miaka 21. ""Mama wa binti huyu mwenye miaka 50, hakujua kuhusu ujauzito huu wa mwanawe wala kujifungua,"" alisema. Baba wa mtoto ni mlinzi hivyo mara yingi usiku anakuwa lindoni na mchana huutumia kupumzika. ""Binti alijifungia chumbani na kujfungua, mama alidhani alikua kwenye 'masomo kupitia mtandao."" Kutokana na janga la Corona kwa muda wanafuzi wemekuwa wakitumia mitandao kuhudhuria masomo yao. "" YouTube ilimsaidia kujua namna gani ya kukata kondo la uzazi baada ya kujifungua"". Wataalamu wanasemaje? Ukifuatilia mitazamo ya watalaamu kuhusu kujifungua kwa mwanamke, watalaamu wengi wanashauri mwanamke kuhudhuria Kliniki mara kwa mara. Wengi wanaweza kujiuliza ilikuwaje binti huyu akaweza kuishi na mama yake na ndugu zake wengine wote bila kujlikana kwamba ni mja mzito mpaka akaweza kujifungua kwa kificho? lakini ushauri wa kitaalamu ni kwamba mama mjamzito ni lazima afuatiliwe afya yake na afya ya mtoto wake tumboni wakati wote kabla na baada ya kujifungua. Mmoja wa madaktari waliochapisha kwenye mtandao wa UYL Cliniki Tanzania anasema ni muhimu mama kwenda kiliniki mapema ili"	https://www.bbc.com/swahili/59073257
politics	Matokeo ya uchaguzi Tanzania 2020: NEC yajibu shutuma kuhusu 'kura feki' , kuzuiwa kwa mawakala	Mkurugenzi wa tume ya uchaguzi Dkt Charles Wilson Mahera amezungumza na BBC kujibu madai kuhusu mawakala kukosa barua za kusimamia shughuli za upigaji kura kutoka tume ya uchaguzi. Hali kadhalika amezungumzia madai ya kuwepo kwa makasha yenye 'kura feki' . Amezungumza na Regina Mziwanda	https://www.bbc.com/swahili/habari-54724022
technology	'Ngao' ya Kiteknolojia inayoilinda Taiwan dhidi ya China	"Mbele ya nchi yenye nguvu kubwa duniani kuna kisiwa kidogo ambacho hakifikii ukubwa wa Cuba. Taiwan, kilomita 180 tu kutoka Jamhuri ya Watu wa Uchina, inaishi akimtazama adui yake wa milele ambaye inashiriki lugha moja na uwepo wa ndugu kwa pande zote , lakini serikali tofauti za kisiasa. Upande mmoja wa mlango bahari huo, Beijing inaongoza China ya kikomunisti yenye watu bilioni 1.3 chini ya uongozi wa chama kimoja. Katika upande mwingine, Taipei inaendesha jamhuri ya kidemokrasia yenye watu milioni 23. Mzozo kati ya nchi hizo mbili ambao umedumu tangu mwaka 1949 ambao umezidi kuwa mbaya katika siku za hivi karibuni kutokana na ziara ya spika wa bunge la Congress la Marekani, Nancy Pelosi umeinyima Taiwan kupata mashirika ya kimataifa na kuipa hadhi isiyojulikana na utambuzi mdogo wa kimataifa. Lakini, baada ya miaka mingi ya uhasama na mvutano, Taiwan ilipata mkakati unaosaidia maisha yake ya kitaifa katika mzozo huu usio na usawa na ambayo imeweza kuzuia uvamizi wa Wachina: kinachojulikana kama ""ngao ya silicon"". ""Silaha"" ambayo hakuna mtu anayeweza kuiga kwa muda wa mfupi au mrefu kutokana na kiwango chake cha utata. Sekta muhimu ambayo inategemea, kutoka kwa utengenezaji wa ndege za kivita hadi paneli za jua au kupitia michezo ya video. Kabla ya mzozo huu wa hivi punde, BBC Mundo ilikuwa imezungumza na Craig Addison, mwandishi wa habari aliyebuni neno hilo kwa kuchapishwa kwenye kitabu chake Silicon Shield: Ulinzi wa Taiwan dhidi ya Mashambulizi ya Kichina (""Ngao ya silicon: ulinzi wa Taiwan dhidi ya shambulio la China "") . Ngao ya silicon ni sawa na dhana ya vita baridi ya MAD (mutually assured destruction) yaani maangamizi makubwa ya uhakika, kwa sababu hatua zozote za kijeshi katika Mlango-Bahari wa Taiwan zitakuwa na madhara kwa Uchina kama zilivyo kwa Taiwan na Marekani. Kwa hivyo, kwa kweli, inazuia mzozo kuanza na kulinda eneo dogo kutokana na shambulio la kijeshi lililoamriwa na Beijing. Gharama ya hatua hiyo itakuwa kubwa, si kwa dunia pekee, bali kwa China yenyewe, kiasi kwamba serikali ya Xi Jinping ingelazimika kufikiria mara mbili kabla ya kutoa agizo hilo.  Ukweli kwamba serikali ya China imeshindwa kufuata nia yake iliyoelezwa ya kuchukua Taiwan kwa nguvu ikiwa ni lazima inaonyesha kwamba ""ngao ya silicon"" inafanya kazi. Ikiwa Taiwan isingekuwa mtoaji muhimu wa teknolojia kwa ulimwengu, China inaweza kuwa tayari imechukua hatua za kuchukua eneo hilo. Katika mzozo wa makombora wa Taiwan Strait wa 1996, Marekani ilituma vikundi viwili vya kivita kuzuia mazoezi ya kivita ya China yaliyolenga Taiwan, ambayo ni pamoja na kurusha makombora. Huu ni mfano maalum wa maslahi yaliyopo ili shambulio lisifanyike. Wataalamu wengi wa masuala ya kijeshi wanakubali kwamba China haina uwezo wa kijeshi wa kufanya mashambulizi makubwa dhidi ya Taiwan. Katika ushahidi wake mbele ya Bunge la Marekani mwezi Juni, Jenerali Mark Milley, mwenyekiti wa wakuu wa pamoja wa wafanyakazi, alisema shambulio litakuwa ""gumu na la gharama kubwa"" kwa China. Katika kuamua kuchukua hatua za kijeshi dhidi ya Taiwan, China inapaswa pia kuzingatia ikiwa Marekani itaingilia kati kutetea kisiwa hicho. Ni vigumu kuamini kwamba Marekani ingetulia na kuiacha China iichukue Taiwan kwa nguvu. Mbali na usumbufu mkubwa ambao ungetokea kwenye mnyororo wa ugavi wa teknolojia duniani na kwa uchumi wa Marekani wenyewe, uvamizi ungeipa China udhibiti wa viwanda vya juu zaidi vya kutengeneza vifaa maalum vya kompyuta ‘’chip’’ duniani. Na nchi hii kubwa barani Asia ingekamata silaha za hali ya juu za vita ambazo Washington imeiuzia Taipei kwa miaka mingi. Je, kuna mtu yeyote anadhani Marekani itakaa kimya na kuruhusu hilo lifanyike?"	https://www.bbc.com/swahili/articles/cx0qj49lx9no
entertainment	Ilunga Khalifa: Mwanamuziki wa Tanzania maarufu CPWAA kutoka kundi la Parklane aaga dunia	Msanii wa Tanzania Ilunga Khalifa maarufu CPwaa amefariki mapema siku ya Jumapili katika hopsitali ya kitaifa ya Muhimbili ambapo alikuwa akipatiwa matibabu. Kulingana na gazeti la The Citizen nchini humo, CPwaa alikuwa amelazwa katika hospitali hiyo akiugua homa ya mapafu iliosababisha kifo chake. CPwaa aliyewahi kujishindia tuzo kadhaa  alianza muziki katika kundi la Park Lane  lililoshirikisha msanii Suma Lee. Wawili hao waliachilia vibao vilivyogonga vichwa vya habari kikiwemo kile cha 'Nafasi Nyingine' na 'Aisha'. Hatahivyo wawili hao walitengana na kuachilia vibao Action, Problem, So Pwaa, Six in the Morning, miongoni mwa vinginevyo. Wengi wa wafuasi wake katika mitandao ya kijamii waliomboleza kifo chake. Wanamuziki wenzake kama vile Profesa Jay pia walimuomboleza CPwaa alikuwa miongoni mwa wanamuziki waliokuwa na ushawishi mkubwa wa mtindo wa Hip Hop  kutoka Marekani nchini Tanzania. Alitoa albamu  kwa jina 'The Album' mwaka 2013 ambayo ilikuwa na nyimbo 15. Nje ya muziki Cpwaa alivutiwa sana na kazi za Teknolojia  akiwa na hamu katika masuala ya ICT, VAS, kazi za kidijitali , miongoni mwa masuala mengine ya teknolojia.	https://www.bbc.com/swahili/habari-55695080
health	Virusi vya corona: Asiyeonesha dalili za kuwa na virusi anaweza kuambukiza wengine?	"Ni kiasi gani cha maambukizi ya virusi vya corona kinatoka kwa watu ambao hawana dalili za virusi hivyo licha ya kwamba wana corona, bado takwimu hiyo haifahamiki, wanasayansi wa shirika la afya duniani wamefafanua. Dr Maria Van Kerkhove anasema huwa si rahisi kwa mtu ambaye ana virusi vya corona lakini hajaonesha dalili kuweza kuambukiza ugonjwa huo kwa watu wengine. Lakini utafiti huu unategemea kiwango kidogo cha utafiti uliofanyika. Kuna ushahidi unasema kuwa watu wenye virusi vya corona wanaoonesha dalili ndio wenye maambukizi makubwa zaidi lakini ugonjwa unaweza kupita tu . Hata hivyo idadi ya watu waliopimwa bila kuwa na dalili haijajulikana watu hawa wameweza kuambukiza watu wengine. Dr Van Kerkhove alisema amekuwa akijadiliana na nchi ambazo zilifanya tafiti kupata maelezo zaidi kuhusu utafiti huo. Ukiangalia uchunguzi ambao umefanywa katika upande wa maambukizi ya mataifa mbalimbali . Alisema watu ambao hawakuonesha dalili ni ngumu sana kujua wameambukiza watu kiasi gani kati ya wale waliokutana nao. Lakini bado ana swali kubwa ambalo halina jibu kuhusu uchunguzi huo kama ni kweli ,kwa dunia nzima. Hofu yake inajumuisha msisitizo wa umuhimu wa watu kuchukua hatua za kukaa ndani imeweza kupunguza idadi ya watu ambao wanaweza kuambukizwa kwa wingi,"" alisema Prof Liam Smeeth, mtaalamu wa masuala ya usafi na afya katika shule moja mjini London. Anasema ameshangazwa na maelezo ya shirika la afya duniani WHO lakini hajaona takwimu ambazo wametumia. Mkurugenzi wa mpango wa dharura wa afya wa  WHO, Dr Michael Ryan, alisema alikuwa anahisi kabisa kuwa kuna watu wanapata maambukizi bila kuonyesha dalili na kuwaambukiza wengine, lakini swali linabaki pale pale ni kwa kiasi gani? Dr Van Kerkhove, ambaye ni kiongozi wa WHO katika kitengo cha magonjwa ya dharura, ameweka utofauti katika vipengele vitatu. Baadhi ya ripoti zimetofautisha  aina hizo wengine wakisema wale ambao wako na dalili na wale ambao hawana, ingawa bado ni kundi dogo limefanyiwa utafiti na hivyo kuwawia vigumu kusema jibu ni lipi. Lakini Dr Van Kerkhove alisema ,ukubwa wa ushahidi wa utafiti wa watu ambao hawajawahi kuwa na dalili haijaongeza maambukizi kusambaa zaidi katika sehemu ambazo utafiti ulifanyika. Utafiti ambao uliangalia sampuli za watu ambao wana maambukizi bila dalili na vilevile kufuatilia watu waliohusiana nao, wameona kuwa walioambukizwa kutokana na wao ni wachache. Hii imesababisha muongozo wa WHO, wa watu kuvaa barakoa ambao ulichapishwa mwishoni mwa wiki kuhitimisha kuwa watu ambao wana virusi vya corona lakini hawana dalili wanaweza kuambukiza watu wengine kwa, kiwango kidogo. Nchini Uingereza, afisa wa takwimu za taifa  (ONS) amekuwa akipima mara kwa mara sampuli za watu katika maeneo tofauti. Wamebaini kuwa , wale ambao mpaka sasa wamepimwa Covid-19, ni 29%  pekee ndio wameripotiwa kuwa hawana dalili za ugonjwa huo  wakati wanapimwa na hata walivyopimwa kabla au kupimwa hata mara tatu. Watu wenye dalili za virusi ndio walio kwenye hatari Katika kufuatilia utafiti uliofanywa katika baadhi ya nchi umeeleza kuwa ni kweli kwamba watu ambao hawaoneshi dalili huwa ni nadra sana kuambukiza wengine, maambukizi yanatokea kabla au siku ambayo dalili zinapoanza kuonekana kwa mara ya kwanza hata kama ni kidogo sana kwa mujibu Prof Babak Javid, mshauri wa tiba ya magonjwa ya kuambukiza katika chuo kikuu cha Cambridge. Watu wamebainika kuwa na virusi hivyo kuwa watu wasioonesha dalili wanaweza kuonekana kuwa na dalili siku tatu hivi kabla ya kuambukiza wengine haswa huwa siku moja kabla au siku moja baada ya dalili kuanza kuonekana. Hatua za awali ni muhimu kuchukuliwa hatua kwa mtu kujitenga na wengine alisema Prof Javid. Mtu ambaye hajawahi kupata dalili anaweza asipitie hatua zote za dalili ya ugonjwa.. Wakati watu ambao hawana dalili wanaonekana kuwa hawako kwenye hatari ya kuambukiza wengine huku utafiti wa sasa unaonesha kuwa watu wenye dalili za virusi vya corona wako kwenye hali ya hatari zaidi. Aidha kuambiwa tu kuwa una virusi vya corona haimaanishi kuwa una virusi kiasi gani. Kile kinachofahamika ni ugonjwa wa kuambukiza - labda pale mtu anapopiga chafya na anakohoa na kuchangamana na wengine wanaweza kuambukiza wengine kirahisi zaidi. Dr Van Kerkhove ameeleza kuwa ugonjwa huu zaidi unaambukiza kirahisi zaidi kupitia matone madogo pale mtu anapokohoa au kupiga chafya."	https://www.bbc.com/swahili/habari-52993841
entertainment	Zuchu, Elaine, Fik Fameica: Wanamuziki 10 bora kutoka Afrika wanaotazamwa sana 2021	2021 unafaa kuwa mwaka mwengine wa mavuno katika muziki wa Afrika . Tumetazama ni nani anayeandaa nini  katika mitindo  na sauti  mbali na ni nani ametoa aina ya muziki ili kutoa orodha  ya msanii gani anayepaswa kutazamwa zaidi. Mwanamuziki anayechipuka , ukuaji wake umekuwa wa kushangaza. Mwanamuziki huyu huimba kwa lugha za Kiswahili na Kiingereza na ana sifa za muziki wa Tanzania aina ya Bongo Fleva. Mwaka uliopita msanii huyu alitoa albamu yake ya uzinduzi  I AM Zuchu na pia aliingia kandarasi na Lebo ya kurekodi muziki ya WCB Wasafi. Kulingna na programu ya kucheza muziki ya Boomplay , Albamu yake ndio iliochezwa sana  nchini Tanzania mwaka 2020 na video za muziki wake  zimefanikiwa kuvutia mamilioni ya mashabiki katika mtandao wa You Tube. Fik Fameica, ambaye pia anajulikana kama  Fresh Boy, ni mmojawapo wa wanamuziki wa muziki wa aina ya Rap  waliovutia wengi  kutoka Afrika mashariki kwa sasa. Mara ya kwanza mwanamuziki huyo alipanda katika ulingo wa muziki 2017 akicheza muziki wake Kutama. Kijana huyo hapigi muziki kama ule unaochezwa na wasanii wengine nchini Uganda na yeye hupiga muziki ambao umeshawishiwa na muziki wa rege. Fik Fameica anavunja miko na kuungana na vijana wengi  kupitia muziki wake  na tayari amefanya kolabo na wanamuziki maarufu  kutoka kote Afrika  akiwemo Patoranking , Vanessa Mdee na Joeboy. Gaz Mawete (Jamhuri ya kidemokrasi ya Congo) Gaz Mawete alianza muziki 2018 kwa kutumia aina ya muziki ya Olingi Nini, na alipanda na kuwa maarufu  duniani kwa kupiga muziki wa Kifaransa. Mchezaji densi huyo wa Dr Congo , ambaye alijipatia umaarufu nyumbani baada ya kushiriki katika mashindano ya kusaka vipaji  amepiga kolabo na fally Ipupa ambaye alionekana katika wimbo a C'est Rate. Mawete pia alishiriki katika albamu ya Dadju Poison au Antidote. Mawete ameongeza umaarufu wake 2021 baada ya kuteuliwa mwaka uliopita katika orodha ya Best African Act katika tuzo za  muziki za MTV barani Ulaya . Kabza De Small (Africa Kusini) Kabza De Small  amevutia wengi  tangu alipoanza kuachilia muziki wake 2016. Dj huyo na mzalishaji wa muziki  amepewa jina la utani la kuwa mfalme wa Amapiano, aina moja ya muziki nchini Afrika kusini. Muziki wake ni wa kupendeza , wenye nguvu na kuvutia. Kabza De Small amekuwa bingwa wa sauti ambayo inapita katika nchi zingine za Kiafrika na imeanza kukubalika kote ulimwenguni. Ushawishi wake unaweza kusikika katika nyimbo zilizorekodiwa barani kote na hiyo ilitambuliwa wakati alipochaguliwa katika kitengo cha Best African Act katika tuzo za MTV  mwaka uliopita. KiDi, ni sehemu ya kizazi kipya cha wasanii wa Ghana, ambaye alipata mafanikio wakati rekodi yake ya Sugar iliposhinda albamu ya mwaka katika tuzo za muziki za Ghana za 2020. Muziki wa msanii huyu uliochanganyika na midundo ya Afrika unamfanya kuwa mwanamuziki ambaye muziki wake unaweza kusikilizwa na watu walio nje ya mpaka wa Ghana. Mnamo mwaka wa 2020, wimbo wa KiDi Say Cheese, kutoka kwa albamu yake Blue , ulimpatia umaarufu wa kimataifa  baada ya msanii wa Marekani  Teddy Riley kushirikiana naye kwenye remix. Kijana huyo wa miaka 27 pia ameshirikiana na wasanii wengine wa Afrika Magharibi, pamoja na Davido na Mr. Eazi. Omah Lay alivutia hisia zetu kufuatia kutolewa kwa wimbo wake 'Bad Influence'. Kwa sauti yake ya kupendeza na iliyofafanuliwa vizuri juu ya mchanganyiko wa midundo ya Afrika, Afrofusion na soul, msanii huyo anayekua haraka amejiweka kama mtu wa kutazamwa. Anaongoza  kundi la wasanii wapya wa shule kutoka Nigeria na amefanya kazi na mwimbaji na rapa wa Marekani 6lack. Mwaka jana Omah Lay alikumbwa na siku chache za matatizo  baada ya kuzuiliwa nchini Uganda kwa madai ya kuvunja kanuni za virusi vya corona lakini kampeni kubwa ya mitandao ya kijamii ya kuachiliwa kwake ilikuwa ushahidi na umaarufu wake . Sha Sha ni mwimbaji aliyejaliwa na sauti ya Soul, ambayo alijionesha kwenye albamu yake ya Blossom ya 2019. Sha Sha aliorodheshwa kama mmoja wa wasanii 10 bora wa kike kwenye Spotify huko Afrika Kusini mnamo 2020 wakati kibao chake cha Tender Love kilichomshirikisha  DJ Maphorisa na Kabza De Small kiliorodheshwa kama moja ya nyimbo zilizochezwa.. Mwaka jana pia alishinda kitengo cha Best International Act katika Tuzo za BET. Kwa kutumia sauté yake nzuri, Soraia Ramos anaangazia masuala ya mapenzi na uhusiano kupitia lugha ya Kireno na wakati mwingine Creole. Ameongezea nakshi mtindo wa kizomba na wakati mwingine anaichanganya na mahadhi ya hip-hop na R&B. Mwimbaji huyo wa Cape Verde kwa sasa anapasua anga na single  ya O Nosso Amor aliyotoa kwa ushirikiano na Calema pamoja na remix ya single ya Bai aliyoimba na Lisandro. Katika mtandao wa YouTube video zake za kibao asili cha Bai na remix zina maoni zaidi ya milioni 15. Anaendela kuwavutia mashabiki wake na kibao cha Try Me alichoachia mwaka 2019, Tems ni mwimbaji na mtunzi wa nyimbo kutoka Nigeria. Anafahamika kwa sauti yake ya kuvutia, na muziki unaojumuisha miondoko ya soul, hip-hop na R&B. Kuna uhuru fulani unaomweka juu msanii huyu kutokana na jinsi tungo zake zinavyowasilisha ujumbe unaosisitiza kuwa ni msanii aliyedhibiti himaya yake. Baada ya kuachia EP yake kwa jina  Broken Ears, anaendelea kuvutia mashabiki wake ndani na nje ya Nigeria. Elaine anachukua kwa kasi nafasi yake kama moja ya sauti za dhahabu za R&B kutoka bara. Enzi hizi ambazo waimbaji wengi wanatumia teknolojia kuongezea nakshi sauti zao, msanii huyu aliye na umri wa miaka 21- ameamua kutumia sauti yake halisi. Kusainiwa kwake chini ya lebo ya muziki ya Marekani ya Columbia mwezi Agosti mwaka jana  kumemwezesha kujenga msingi imara. Elaine aliwavutia mashabiki kutokana na uhalisia  wake katika kibao chake cha mwaka 2019 kinachofahamika kama  'You're the One'. Wimbo huu ulimfanya kuwa mmoja wa wasanii wanaotazamwa sana mitandaoni nchini Afrika Kusini. EP yake ya kwanza ilikuwa kali sana na ilimwasilisha vyema katika ulimwengu wa burudani, kutokana na jinsi ilivyosheheni tungo zilizo na ujumbe wa mapenzi na uhusiano zilizowasilishwa kwa mtindo wa soul na R&B.	https://www.bbc.com/swahili/habari-55505165
technology	Twitter Nigeria: Kampuni za simu zaagizwa kufungia mtandao wa Twitter	"Serikali ya Nigeria imeziagiza kampuni za simu nchini humo kuzuia upatikanaji wa Twitter, taarifa kutoka kwa shirika la linalowakilisha sekta hiyo imesema. Bado inapatikana kwenye mitandao mingine ya wi-fi. Hii ni baada ya serikali kutangaza kwamba itafungia huduma za Twitter nchini humo ""kwa muda usiojilikana"". Marufuku hiyo imetokana na ""kuongezeka kwa matumizi ya mtandaokwa shughuli zinazohujumu kuwepo kwa Nigeria kama taifa lililoundwa kama shirikisho "", ilisema taarifa. Twitter ilisema tangazo la Ijumaa lililotolewa na Waziri wa Mawasiliano Lai Mohammed ni la ""kusikitisha sana"". Kufikia Jumamosi asubuhi, waandishi wa BBC mjini Lagos na Abuja walisema wameshindwa kufikia Twitter kupitia mitandao miwili mikuu ya simu: MTN na Airtel. Mingine pia imeathiriwa. Twitter kwa sasa inapatikana kupitia mitandao mingine ya wi-fi , lakini njia hiyo ni nadra sana kutumiwa kupata za intaneti nchini Nigeria. Watu wamekuwa wakitafuta maneno kama ""VPN"" ambayo yamepata umaarufu ghafla, kulingana na mtandao wa Trendsmap ambao unafuatilia masuala ambayo watu wanatafuta na kujadili mitandaoni. VPN - ama Virtual Private Network -inawawezesha watu kufikia huduma za intaneti kutoka nchi nyingine, na imekuwa ikitumiwa  katika baadhi za nchi zinazokabiliwa na marufuku kama hiyo. Kuondolewa kwa ujumbe wa Buhari Twitter Hatua ya serikali inakuja siku kadhaa baaada ya ujumbe wa Rais Muhammadu Buhari kuondolewa Twitter kwa kukiuka kanuni za mtandao huo, ijapokuwa suala hilo halikugusiwa katika taarifa yake. Bwana Mohammed ambaye aliwahi kukosoa hatua ya mtandao huo mkubwa wa kijamii wa Marekani kuondoa ujumbe wake, na kuutaja kuwa ""upendeleo"". Ujumbe uliotumwa na Bwana Buhari Juni mosi,uliaangazia vita vya wenyewe kwa wenyewe mwaka 1967-70  na kuwachukulia hatua ""wale wanaofanya vibaya leo"" kwa kutumia ""lugha ambayo wataielewa"". Msemaji wa Twitter alisema wakati ujumbe huo ulipotumwa ""ulikiuka Sheria za Twitter"". Katika taarifa siku ya Ijumaa, kampuni hiyo- ambayo mwezi Aprili ilitangaza makao yake makuu mapya barani Afrika yatakuwa nchi jirani ya Ghana -ailisema ""inachunguza na itatoa taarifa wakati itakapopata maelezo zaidi"" kuhusu marufuku ya Nigeria. Serikali haijatoa maelezo jinsi marufuku hiyo itakavyotekelezwa, au jinsi Twitter ilivyohujumu uwepo wa kiushirika wa Nigeria."	https://www.bbc.com/swahili/habari-57368826
politics	Matokeo ya uchaguzi Marekani 2020: Joe Biden ashinda Jimbo la Pennsylvania	Aliyekuwa makamu wa rais wa Marekani Joe Biden sasa ni raia mteule wa Marekani baada ya kushinda jimbo la Pennsylvania lenye idadi ya wajumbe 20. Ushindi huo unampatia mgombea huyo wa Democrat wajumbe 273 na hivyo kushinda kinyanganyiro hicho cha urais dhidi ya rais anayeondoka Donald Trump.	https://www.bbc.com/swahili/habari-54856938
health	Virusi vya corona: Watu za zaidi ya 500,000 wamekufa kwa Covid-19 duniani huku Texas hali ikiwa ni ya kutisha	"Zaidi ya watu 500,000 duniani kote wamepoteza maisha yao kutokana na mlipuko wa virusi vya corona, kwa mujibu wa  chuo kikuu cha Johns Hopkins University nchini Marekani. Tangu mlipuko wa virusi hivyo nchini China mwishoni mwa mwaka jana, kumekuwa  na wagonjwa zaidi ya  milioni 10,  kulingana na Johns Hopkins. Nusu ya maambukizi yote yalikua yametokea nchini  Marekani na Ulaya lakini sasa ugonjwa wa corona inaendelea kukua kwa kasi nchini Marekani. Virusi hivyo vimeathiri Asia ya kusini na Afrika ambako kunatarajiwa kuwa na maambukizi mpaka mwishoni mwa Julai. Mlipuko huo bado unaenea katika maeneo mengi ya dunia, kesi mpya zilizorekodiwa kwa siku sita zikiwa milioni moja. Marekani imeripotiwa kuwa na jumla ya maambukizi milioni 2.5  na vifo 125,000 vilivyotokana na  Covid-19 mpaka sasa na maambukizi zaidi katika nchi nyingine. Majimbo ya Marekani ambayo yalikuwa yamefunguliwa wiki za karibuni  haswa upande wa kusini , yameripotiwa kuwa maaambukizi yameongezeka. Ongezeko la maambukizi mapya limeonekana zaidi huko Texas, Florida na majimbo mengine ambapo imewabidi kuweka tena zuio la biashara kuendelea. Takwimu zinaonyesha mataifa kadhaa kutoka bara la Asia na waafrika wanaweza kupata maambukizi zaidi  ya mataifa ya wazungu. Nchi ambayo ni ya pili kuwa na  wagonjwa wengi Brazil, taifa hilo lina wagonjwa milioni 1.3  na vifo vinavyozidi 57,000. Licha ya kuwepo kwa maambukizi mapya, jimbo la  Rio de Janeiro limesema kuwa litaruhusu michuano ya mpira wa miguu kuanza  kwa mashabiki kuhudhuri akuanzia Julai ,10  - kwa kiwango cha moja ya tatu ya uwezo wa uwanja wa mpira. Siku ya Jumapili China iliweka marufuku ya kutotoka karibu na mji wa Beijing ili kukabiliana na mlipuko. Karibu watu nusu milioni hawataruhusiwa kusafiri kutoka na kuingia  katika Anxin ambayo iko karibu na jimbo la  Hebei. Nchini Uingereza , ikiwa na idadi kubwa ya vifo vilivyotokana na corona katika upande wa kaskazini, itaweka marufuku tena kufuatia maambukizi mapya katika mji wa  Leicester. Wakati huohuo kuenea kwa maambukizi vya virusi vya corona yamegeuka kuwa hatari zaidi Marekani katika jimbo la Texas, Govana Greg Abbott alitoa angalizo. ""Zaidi ya wiki kadhaa zilizopita , idadi ya maambukizi mapya ni kati ya 2,000, mpaka 5,000,"" bwana Abbott alisema siku ya Jumapili. Majimbo kadhaa kusini na kaskazini yamerikodiwa kuwa maambukizi mengi mara tu marufuku ya kutoka nje ilipopunguzwa makali. Idadi ya maambukizi kwa sasa inafika milioni 2.5. Zaidi ya wagonjwa  125,000 wa corona wamethibitishwa kufariki duniani kote na zaidi katika mataifa mengine."	https://www.bbc.com/swahili/53216354
business	Vijana Tanzania walioamua kubadili mtizamo wa kazi ya uchuuzi wa mitaani	"Ni Jambo la kawaida,  unapokuwa unatembea mitaani katika nchi za Afrika  kukutana na wachuuzi wa mtaani al maarufu wamachinga, kutokana na ukosefu wa ajira. Lakini Alexanda Manyika na Noah Jotum ni wamachinga wanaobadili mtizamo wa kawaida kuhusu wachuuzi hao. Uhaba wa ajira, hivyo vijana wengi wanaona hii ndio njia pekee ya kujipatia kipato cha kujikimu kila siku. Mara nyingi, muonekano wa vijana hawa unakuwa sio wa kupendeza sana wala kuvutia kutokana na mavazi yao, hivyo kutowavutia wateja. Ili kukabiliana na changamoto hiyo, baadhi wa wachuuzi wameanza kuona umuhimu wa kazi yao hivyo kubuni njia mbalimbali za kuvutia wateja, ikiwemo kuvaa vizuri na kuwa watanashati. Miongoni mwao, ni Alexanda Manyika na Noah Jotum ambao wote ni wachuuzi kutoka Mkoani Dodoma, nchini Tanzania. Hawa ni vijana ambao wamekuwa wakiuza manukato mitaani kwa takriban miaka mitano sasa. Mwanzo ukiwaona utadhani ni mapacha, vimo vyao vinafanana lakini zaidi pia unaweza kuwaweka katika kundi la wasanii chipukizi kutokana na mavazi yao ya kufanana. Wamejijengea umaarufu kutokana na utanashati wao ambao umekuwa ni gumzo mitaani. ""Unajua biashara ni ubunifu,"" Alexanda  aliiambia BBC  jijini Dodoma huku akiwa amebeba mfuko wake wa manukato na kujawa na bashaha.  ""Na lengo la kuvaa hivi ni sehemu ya ubunifu wetu. Huu umekuwa ni utambulisho na imetufanya tuwe tofauti na wengine. Ni kutokana na mavazi yetu mtu anaweza kusimamisha gari na kuuliza kuna nini,"" aliongeza. Alexandar ndiye mwanzilishi wa ubunifu huo na baadae aliamua kupanua wigo kwa kumwingiza Noah katika biashara hiyo, na hivi sasa wanafanya kazi kama washirika. Noah ana umri wa miaka mitatu tangu aingie katika biashara hiyo na anasema watu wanavutiwa sana na mtindo wao wa mavazi. ""Kwa jinsi tunavyovaa, watu wanavutiwa sana na sisi, na hivyo kuongeza mapato, pia wateja wameanza kutuamini kwa muonekano wetu mbele ya watu,"" anasema Noah. Je kuna uwiano wowote kati ya mavazi na faida wanayoipata? Alexanda anasema bei ya mavazi yao sio ya kutisha, bali ni bei za kawaida, ila kinachofanyika kikubwa ni ubunifu. ""Naweza kuchukua koti la kawaida, nikaliongezea ubunifu hapa na pale, na baadae likatoka tofauti kabisa. Sio gharama. Tunafahamu ili tuendelee lazima tujibane kwenye matumizi, na haya mavazi hayatuumizi,"" anasema Alexanda. Vijana wengi ambao hawana ajira aidha wameshindwa kuona fursa ya kujiajiri kupitia umachinga au wamekuwa wakidharau kazi hii kwa kuhisi kipato chake ni kidogo. Hata hivyo, Alexanda na Noah ni miongoni mwa vijana wanaojivunia kwa mafanikio waliyoyapata kupitia kazi ya uchuuzi. ""Niseme tu wazi bila kificho. Kazi hii imenisaidia sana. Kwanza mbali na kipato, imenisaidia pia kimawazo, hata kukua pia kifikra, kuongeza ujasiri zaidi, hata kuongea mbele za watu, lakini tukirudi kwenye eneo la uchumi ambalo ndio lengo zaidi, biashara hii imenisaidia kuweza kulipia makazi yangu mwenyewe, lakini pia mavazi, kujilisha, lakini pia nimeweza kusomesha wadogo zangu na kuwasaidia wazazi wangu katika shida zao mbalimbali,"" anasema Alexanda. Amina Njogolo, ambae ni mteja anasema, ""Ninapohudumiwa na watu wa aina hii ambao wapo smati kwanza najisikia vizuri na pia inanipa hali ya kuwaamini tofauti na vijana wengine ambao sio watanashati unaweza kuwadhania pengine waizi."" Nae Abdallah Twaha, anasema katika biasha ubunifu ni muhimu na hasa suala la utanashati kwa sababu wateja wanapenda kuhudumiwa na watu wasafi na wanaovutia. Tanzania ni miongoni mwa nchi za Afrika mashariki zinazokabiliwa na wimbi kubwa la ukosefu wa ajira kwa vijana wanaohitimu katika vyuo mbambali vya elimu ya juu na standi za ufundi. Mpaka sasa mkazo mkubwa umewekwa katika ujasiriamali ambapo ndipo kulipo na fursa za watu kujiajiri. Unaweza pia kusikiliza:"	https://www.bbc.com/swahili/habari-51896978
entertainment	Lady Mounass: Mwanamuziki wa Pop Senegal aliyetumia wimbo kueleza alivyobakwa na wanaume wawili	"Kufuatia maandamano makubwa nchini Senegal kuhusu ubakaji na mauaji ya wanawake, sheria ilibadilishwa mwaka 2020 na kufanya ubakaji kuwa uhalifu mkubwa badala ya uovu tu au tabia mbaya. Matukio hayo yalifungua mazungumzo kuhusu unyanyasaji wa kijinsia, aibu na uwajibikaji, yaliyoongozwa na nyota wa pop ambaye alithubutu kuimba kuhusu alichokipitia mwenyewe. Nyumbani kwake, saa mbili kusini mwa mji mkuu wa Senegal, Dakar, nyota wa pop Lady Mounass ananiimbia wimbo katika lugha yake ya asili ya Kiwolof: Sina nguvu ya kupigana, Hata nguvu ya kubishana Nilipoteza kujiamini. Ulinisaliti Ulichukua kile kilichokuwa kipenzi changu Lady Mounass anajulikana kwa mashairi yake ya kuvutia na mtindo wa kuvutia, lakini wimbo huu ni tofauti sana. Inaelezea kiwewe cha kihisia alichopata baada ya kubakwa na wanaume wawili mwaka wa 2011. ''Ni vigumu sana kwangu kuimba wimbo huu bila kusindikizwa kwa sababu maneno hayo ni maelezo ya kile kilichonipata,'' asema. ''Mimi hulia ili nilale mara kwa mara. Kila siku, ninaishi na aibu inayoambatana nayo.'' Lady Mounass anasema aliripoti polisi na mmoja wa watuhumiwa alikamatwa, lakini baadaye aliachiliwa bila kufunguliwa mashtaka. Familia yake ilimtaka anyamaze kuhusu alichokipitia, lakini wakati wa mahojiano kwenye televisheni ya Senegal mwaka jana, alifichua ukweli bila kukusudia. ''Mtangazaji aliendelea kuniuliza, ''Unaonekana kuwa na shauku fulani katika suala hili, unaonekana kuwa makini sana na mada hii.'' ''Na kwa hivyo machozi yalianza kunitoka na sikuweza kuyazuia.'' Baadhi ya wakosoaji walipendekeza mtindo wake wa ''uchochezi'' ulikuwa umewapa wanaume ''hisia mbaya'', huku wengine wakidai kuwa alikuwa amefanya jambo hilo akitaka kujipatia umaarufu. ''Baadhi ya watu walijaribu kusema kwamba nilikuwa nikifanya hivyo ili kupata umaarufu - na hilo liliumiza sana hisia zangu,'' anasema Lady Mounass. ''Familia yangu ilisema, hii ndiyo sababu hasa tulikuambia usizungumze kuhusu hili hadharani. Katika wiki zilizofuata, watu wengi waliwasiliana na Lady Mounass kuzungumza juu ya waliopitia wao wenyewe kuhusu unyanyasaji wa kijinsia. Kulikuwa na simulizi za kuhuzunisha - mwanamke mmoja alimwambia kuwa alibakwa na babu yake. Mwingine na baba yake, na kwamba mama yake alikataa kumuamini. Na simulizi hizo zikaendelea kumininika, Lady Mounass aliishia kuwa msemaji dhidi ya unyanyasaji wa kijinsia. Alijiunga na kampeni ya serikali, kuzuru nchi ili kuhamasisha unyanyasaji wa kijinsia na usaidizi wa kisheria unaopatikana kwa wanawake. Wimbo wake ukawa wimbo wa kampeni hiyo. Wanawake wakijadi wamekuwa wakinyanyapaliwa na kusita kuzungumza juu ya ubakaji nchini Senegal, achilia mbali ushujaa wa kutosha kutoa wimbo kuhusu hilo. Lakini kwa baadhi ya wanawake, kuwa mwathirika wa unyanyasaji wa kijinsia kunamaanisha kukataliwa na familia zao na jamii. Hiki ndicho kilichotokea kwa wasichana wawili niliokutana nao kwenye kituo cha waathiriwa wa unyanyasaji wa majumbani na kingono unaosimamiwa Senegali. Tumebadilisha majina yao. Kiko katika kitongoji tulivu cha Dakar, kinaedeshwa na Yacine Diouf, binti wa rais wa zamani. Tunaingia kupitia mlango mzito wa mbao, ''ili kuwazuia waume na familia zenye hasira, anasema Diouf. Kituo hik kina uwezo wa kutoa makazi kwa wanawake 25 hadi 30 kwa wakati mmoja, pamoja na watoto wao. Watapewa mafunzo na ujuzi wa kuwasaidia kuishi kwa kujitegemea mara tu wanapoondoka. Deena ana umri wa miaka 19, lakini anaonekana mdogo zaidi. Akiwa amevalia fulana nyeupe na suruali ya jeans, anaangalia simu yake kila wakati. Deena alibakwa akiwa na umri wa miaka 15. Ubakaji huo ulisababisha mimba na sasa yeye ni mama wa mtoto wa miaka mitatu. ''Mwanaume aliyenibaka alikamatwa na polisi,'' anasema. ''Alitoa ushahidi wa uongo. Walimwacha aende zake baada ya mwezi mmoja. Hata hivyo, alimtambua mtoto na kukubali kuchukua majukumu yake kama baba. Nilitumia hilo kuwasilisha malalamiko, lakini alikimbilia Guinea.'' ''Maisha ni magumu. Nilikuwa shuleni lakini imenibidi niachane nayo. Sina jinsi, natakiwa kumhudumia mtoto wangu. Ni hali ngumu, wazazi wangu waliachana baada ya kilichotokea.'' Aliyeketi karibu na Deena ni Sarah, pia 19. Mwaka jana Sarah alibakwa na sasa ni mjamzito. Hakwenda kwa polisi au kumwambia mtu yeyote kuhusu kile kilichotokea. Ubakaji huo uligunduliwa tu wakati ujauzito wake ulipoanza kuonekana - kisha familia yake ikamfukuza. Alifikishwa kwenye kituo baada ya kuokotwa mtaanina wafanyakazi wa kituo. ''Katika tamaduni zake, kuna aibu nyingi inayohusishwa na kubakwa, kwa hivyo familia yake ya mama na baba walimkataa,'' aeleza mfanyakazi wa wakimbizi anayemtunza Sarah. Nchini Senegal, dhana ya ''sutura'' - busara - inaweza kushinikiza waathiriwa wa unyanyasaji wa kijinsia kukaa kimya, anasema Fatou Warkha, ambaye anaendesha chaneli ya YouTube inayokuza haki za wanawake. ""Sutura maana yake ni kwamba wanawake wanaona ni lazima wafiche mambo haya, hivyo hiki kimekuwa kikwazo kikubwa katika kubadili namna wanawake wanavyolizungumzia suala la ubakaji pindi linapotokea,"" anasema. Warkha ni sehemu ya kundi la watetezi wa haki za wanawake ambao walioamua kuja na mkakati unaoitwa Dafadoy Collective, ambayo ina maana ''inatosha''. Mnamo mwaka wa 2019, wanaharakati walianza kutumia hashtag ya #Dafadoy na wakapanga mikutano kupinga unyanyasaji wa kingono. Mwaka huo, mfululizo wa mashambulizi ya kijinsia dhidi ya wanawake yalisababisha maandamano makubwa.  Tukio maarufu zaidi ilikuwa kisa cha Bineta Camara, 23, ambaye alinyongwa baada ya muuaji wake kujaribu kumbaka. Kesi yake ilisababisha hasira, sio tu kati ya wanaharakati wa wanawake, lakini katika sehemu kubwa ya jamii. El Hadji Elias Ndoye, alikuwa mmoja wa watu 3,000 waliojiunga na maandamano katika Place de la Nation huko Dakar. ""Kutokana na mfumo dume wa jamii ya hapa, uwepo wa wanaume katika maandamano haya ni muhimu,"" anasema Ndoye. ''Baadhi ya watu wananituhumu kuwa chini ya mwanamke, lakini ukweli ni kwamba ni wakati wa sauti za wanawake kusikika. Wanaume wengi walio kimya wako pamoja nasi kwa sababu ni mabinti zao, dada zao, wanafamilia ambao wako katika mazingira magumu.'' Mwingine aliyeandamana alikuwa Mamadou Maktar Gaye, mkuu wa Jamra - moja ya mashirika ya Kiislamu yenye ushawishi mkubwa nchini humo. Yeye na Jamra walisimama pamoja na ''wanawake'' kupinga kile ambacho Gaye anakitaja kama ''janga la ubakaji''. ''Inahusu wanaume kubadili tabia zao,'' anasema. Maandamano hayo yalilazimisha mabadiliko ya sheria ambayo wanaharakati kama Warkha walikuwa wakifanya kampeni kwa muda mrefu. Baada ya kura ya kauli moja bungeni, Rais Macky Sall alifanya rasmi ubakaji kuwa uhalifu tarehe 10 Januari 2020. Kesi za ubakaji sasa zinasikilizwa katika mahakama ya jinai na kifungo cha miaka 10 hadi maisha, wakati hapo awali zingehukumiwa katika mahakama ya hakimu na kifungo cha juu cha miaka 10. Ubakaji kwa mara ya kwanza ulianza kuadhibiwa na sheria nchini Senegal mwaka 1999, wakati ulipotajwa kama kosa. Miongo miwili baadaye, mnamo mwaka 2019, kulikuwa na ripoti rasmi 1,026 za unyanyasaji wa kijinsia, ambapo nusu yao iliaminika kuhusisha ubakaji. Lakini idadi sahihi ni ngumu kupata. Mwakilishi kutoka Wizara ya Wanawake, Familia na Watu Walio Katika Mazingira Hatarishi aliiambia BBC hawakuwa na takwimu zinazohusiana na ni wanawake wangapi walioathirika - na kwamba kwa vyovyote vile, takwimu zilizoripotiwa kuhusu ubakaji zinapuuza ukubwa wa tatizo. Hatua sasa zinachukuliwa ili kuwafanya wanawake kujisikia vizuri zaidi wanaporipoti unyanyasaji wa kijinsia kwa polisi. Vituo vya polisi vinaundwa upya ili wanawake wakutane kwenye mapokezi na kupelekwa kwenye chumba tofauti, ambapo wanaweza kuzungumza na afisa wa kike. Mabadiliko haya ni sehemu ya mradi unaofadhiliwa na EU na kuongozwa na afisa mkuu wa polisi, Commissaire Binetou Guisse, ambaye kazi yake ni kufuatilia unyanyasaji wa kijinsia nchini kote. Polisi pia hufanya kazi kwa karibu na wanawake kutoka jamii ya eneo ambao hufanya kama wasuluhishi muhimu.Wanajulikana kama ''badianu goch'' - neno linalomaanisha shangazi wa baba, mtu muhimu katika familia za Senegal. Serikali sasa inatoa mafunzo kwa badianu goch kusaidia kuwalinda wanawake na watoto walio katika mazingira magumu. ""Wanawake hawa ndio huwa wanajua kinachoendelea na watalifikisha suala hilo polisi,"" anasema Guisse. ''Kuna wanaume wengi kwa sasa wanafunguliwa mashitaka lakini hadi sasa, hakuna hata mwanamume mmoja ambaye amehukumiwa - kwa sababu kwa sababu utaratibu huo mpya ni wa muda mrefu na unahitaji uchunguzi wa kina,'' anasema Aby Diallo, rais wa AJS na afisa mkuu wa zamani wa polisi. Kwa hivyo mchakato huu mrefu wa kisheria unaweza kuwa na tija? Diallo hafikiri hivyo. ''Ni sheria nzuri, lakini inahitaji matumizi bora zaidi, inahitaji mahakimu zaidi na inahitaji uelewa zaidi katika jamii ya eneo hilo kuhusu jinsi sheria mpya inavyofanya kazi.'' Anaelezea kuwa chini ya sheria ya zamani, wabakaji wengi walikuwa wakitoka gerezani baada ya miezi michache tu, na hii ilikuwa na athari mbaya kwa waathiriwa. ''Mwishowe, ni hukumu ngumu ambazo zinaweza kurudisha nyuma uzito wa vitendo hivi,'' anasema Diallo. Lakini kukiwa hakuna hata hukumu moja ambayo imetolewa, ni wazi kuwa wahasiriwa wengi wa unyanyasaji wa kingono bado wanasubiri haki. Lady Mounass anatumai wimbo ambao ameandika kuhusu masaibu yake utasaidia wanawake wengine kuzungumza. ''Nina jukwaa kama mwimbaji na ninahisi hisia ya kuwajibika. Nilihisi kwamba nilipaswa kusema kitu kuhusu hili,'' anasema. ''Ninatoa wito kwa wanaume haswa kukomesha tamaduni kuhusu ubakaji na kuacha kuifanya kuwa kitu ambacho wanawake wanahisi wanapaswa kunyamaza.''"	https://www.bbc.com/swahili/habari-61631653
religion	Temitope Balogun Joshua: Mnigeria kutoka nje aliyegeuka na kuwa mwinjilisti na nyota wa televisheni wa dunia	"Mchungaji wa Nigeria mwenye ushawishi TB Joshua, aliyefariki akiwa na umri wa miaka 57,  aliangaliwa kama mtu ambaye hakukubalika miongoni mwa Wainjilisti wakubwa wa televisheni nchini Nigeria  na alihangaika mpaka kufa kwake kutafuta kukubaliwa na Wanjilisti wenzake, licha ya kuwa na ufuasi mkubwa wa mamilioni ya  watu barani Afrika. Alitengwa na Chama cha Wakristo wa Nigeria(CAN) na Wapentekoste wa Nigeria     (PFN) alielezewa kama  ""mpotofu""  na  ""mchawi""  ambaye  amejipenyeza kwenye Ukristo Lakini Bw Joshua hakuwa tofauti na wabubiri wengine wanaotoa mahubiri yao kwenye televisheni ambao wamewateka Wanigeria wengi kwa "" injili ya mafanikio "" tangu miaka ya mwanzoni mwa 1990. Wengi wao hufanya maajabu na kutenda  ""miujiza"", lakini Bw Joshua - ambaye alikuwa kiongozi wa kanisa la Synagogue Church Of All Nations (SCOAN) - hakuwa mmoja wao. ""Alikuwa mkali. Hakuogopa lolote. Njia zake hazikuwa za kawaida,"" anasema  Abimbola Adelakun, profesa msaidizi katika idara ya mafunzo katika Chuo Kikuu chaTexas. Bw Joshua ambaye alitoka katika familia masikini alilelewa na mjomba wake ambaye alikuwa Muislamu  kufuatia kifo cha baba yake Mkristo. Mara nyingi alivalia vazi la jalabia - kanzu ndefu ambayo kwa kawaida huvaliwa na Waislamu, na aliziacha  ndevu zake zikiwa ndefu, hilo lilimpatia muonekano wa kipekee. Bw Joshua alianza mahubiri yake kwenye televisheni miaka ya 90, nywele zake  hazikuwa zinang'aa, wala, viatu vyake havikuwa vinang'aa , na hakuwa na matamshi ya  Kimarekani- alizungumza kwa lafudhi ya Kiyoruba, na mchanganyiko wa Kiingereza na Kipidgin. Wafuasi wake walimuona kama mtu wa kuaminiwa na mnyenyekevu sana, na ujumbe wake ulienea kote duniani. Bw Joshua alijibadilisha alipokuwa tajiri, na kuongeza idadi ya magari  na ndege zake binafsi aina ya jet ili kuonekana sawa miongoni mwa wahubiri wengine, lakini alisalia kuwa mtu wa nje. Wachungaji wengi wa Nigeria wameanzia chini, wakipitia mfumo wa mafunzo ambapo wachungaji wa ngazi ya juu huitwa baba/mama katika Bwana- ""daddy/mummy in the Lord"". ""Hawaamini kwamba unaweza kujisimamia mwenyewe bila kuwa na mtu wa kumtegemea,"" anasema  Gbenga Osinaike,mchapishaji wa taasisi  kuu ya  uchapishaji  wa vitabu ya Kanisa la Kipentekoste nchini Nigeria. ""Vuguvugu la wenye haiba zaidi linahisi unahitaji mshauri   - Paul, baba ya Timothy, Elijah, baba wa Elisha, na yote hayo. Walifikiri alikuwa  mchungaji bandia na uhusiano baina yake na wao ulikuwa baridi."" Bw Joshua ambaye alizaliwa tarehe 12 Juni, 1963, pia hakujisaidia mwenyewe kutokana na madai aliyoyatoa -moja ya madai hayo ikiwa ni kwamba alikuwa tumboni mwa mama yake kwa miezi 15 kabla ya kuzaliwa. Kushuhudia sala yake kwenye televisheni katika miaka ya awali ilikuwa ni kushuhudia miujiza ambayo wengi walihisi ilikuwa inakaribiana na uchawi. Baadhi ya ibada zake zilikuwa kama kipindi cha uchawi, nyingine zilikuwa kama mazingaombwe. Hakuonekana kama mtu wa ajabu alipokuwa akisali, na alionekana kutotumia nguvu sana alipokuwa akiamuru roho kutoka ndani ya binadamu. Lakini bado maombi yake yalionekana kuwa na nguvu-watu walingukiana chini na kutupa mikono, kubingirika alipopiga vidole vyake tu, alipopulizia watu hewa yake ilisukuma nyuma  umati wa watu katika kusanyiko lake. Katika baadhi ya nyakati, aliwatazama  kwa umakini wale aliokuwa akiwaombea na kuonekana kudhibiti mienendo ya wengine kwa nguvu zisizoonekana. ""Watu walikuwa na fikra akilini ya jinsi ambavyo Mungu angefanya kazi  na walipoona kitu tofauti kutoka kwake wakaamini zilikuwa ni nguvu hizo""  anasema Osinaike. Lakini mengi kati ya mambo aliyokosolewa wakati huo yalikuwa yakifanywa na Wapentekoste ambayo hayakupingwa na wafuasi wao. Walitumia ''muujiza'' sawa wa leso, waliuza mafuta sawa ya ''upako'' na maji matakatifu ambayo waliamini kuwa yaliponya magonjwa yote na picha zao zilichorwa kwenye fulana na vijikaratasi vilivyotumiwa na wafuasi wao. ""Lakini kwasababu hakuwa katika kundi au katika tafsiri yao ya vile wanavyomuona Mungu, alitengwa na kusemwa vibaya ,"" anasema Bw  Osinaike. Bw Joshua pia alishutumiwa na wachungaji wenzake kwa kubuni miujiza bandia, huku akidai kwamba miujiza hiyo ilikuwa ya kweli. Akijibu kuhusu hayo, Bi Adelakun anasema: ""Hakuna miujiza ambayo ni halisi. ""Ninajua hili Wakristo hawatalikubali lakini hakuna muujiza unaoweza kuotesha miguu yako. Hakuna muujiza ambao unaweza kufufua mfu. Mambo hayo yoote yanatungwa kukufanya wewe uamini."" Bi Adelakun anaongeza kuwa baadhi ya Wakristo wanaamini miujiza ya siku za mitume. ""Lakini kuna Wapentekoste wanaosema haya mambo bado yanawezekana ,"" anasema. Wachungaji wakubwa walibadili kwa kiasi kikubwa sura ya Ukristo nchini Nigeria kwa mafundisho yao ya televisheni, unabii na ahadi za miujiza. Waliongoza makongamano makubwa, na wengi wao wamekuwa wakishutumiwa kwa kuwanyonya watu masikini pesa na mali zao kwa kutumia ahadi za mafanikio. ""Watu wanataka kuona kitu cha kusisimua. Inawapa kitu cha kukifikiria,"" anasema Bi  Adelakun. Mnamo mwaka 2004, Mamlaka ya usimamizi wa matangazo nchini Nigeria ilipiga marufuku vituo vya televisheni kupeperusha matangazo ya miujiza ya wachungaji moja kwa moja kwenye televisheni. Iliaminiwa kuwa BwJoshua ndiye anayelengwa, kwamba wachungaji hasimu walikula njama na serikali ili iweke marufuku hiyo kwasababu alikuwa ametawala vyombo vya habari na kile kilichoitwa miujiza yake. Alitumia marufuku hiyo kwa faida yake, akazindua kituo cha televisheni cha setilaiti , Emmanuel TV, ambacho kilimsaidia kupata umaarufu wa kimataifa. ""Huenda alikuwa ndiye mchungaji wa kwanza kutumia matangazo yay a intaneti na setilaiti kunadi mahubiri yake kwa watazamaji kimataifa ,"" anasema Bi  Adelakun. Pia alianzisha kurasa za Facebook na YouTube akiwa na mamilioni ya wafuasi. Mwezi Aprill, YouTube ilifunga ukurasa wake baada ya kulipotiwa kuwa na jumbe za chuki. Soma zaidi: Tofauti na Wachungaji wengine Bw Joshua hakuanzisha matawi ya kanisa lake katika kila kona ya mtaa na mara nyingi familia yake haikuhusishwa na kazi yake - mke wake alionekana mara chache sana karibu naye na hakuna mtoto wake hata mmoja aliyefahamika kuongoza kanisa lake hata moja. Kanisa lilikuwa yeye nay eye alikuwa kanisa. Kufuatia kifo chake, malango makubwa ya makao makuu ya kanisa lake mjini Lagos yamefungwa, na jeshi limeletwa kulinda usalama na utulivu wa maelfu ya wafuasi wake waliofurika matika eneo hilo, wakilia na kufadhaika. ""Ilikuwa ni kazi na maisha ya mtu mmoja, ingawa alikuwa na mitume wake. Ni vigumu kuona kanisa likiendelea bila yeye,"" anasema Bw Osinaike."	https://www.bbc.com/swahili/habari-57396286
