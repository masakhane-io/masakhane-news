religion	Afghanistan: Vilio na maandamano huku Taliban ikifunga vyuo vikuu kwa wanawake	"Ni agizo ambalo wasichana na wanawake wa Afghanistan wamekuwa wakiogopa tangu Wataliban waliporejea. Siku ya Jumatano, wasichana waliovalia hijabu walifika kwenye maeneo yao ya chuo kikuu ila wakazuiwa na walinzi wa Taliban. Kanda za video zinaonesha wasichana hao katika makundi wakilia huku wakifukuzwa. Baada ya kuwazuia wasichana wasisome katika shule nyingi za sekondari kwa miezi 16 iliyopita, wiki hii pia Taliban ilipiga marufuku elimu ya chuo kikuu kwa wanawake. ""Wameharibu daraja pekee ambalo linaweza kuniunganisha na maisha yangu ya baadaye,"" mwanafunzi mmoja wa Chuo Kikuu cha Kabul aliambia BBC. ""Ninawezaje kukabiliana na hili? Niliamini kwamba ningeweza kusoma na kubadili maisha yangu ya baadaye au kuleta mwanga kwenye maisha yangu lakini wameharibu."" Mamlaka zilitoa agizo hilo siku ya Jumanne - na kufikia siku iliyofuata maeneo mengine ya kusomea, ikiwa ni pamoja na shule za dini ya Kiislamu na vyuo vya kibinafsi katika majimbo kadhaa, pia yalikuwa yakitekeleza uamuzi huo. Vyanzo kutoka majimbo matatu - Takhar kaskazini, Ghazni kusini-mashariki na mji mkuu Kabul - vilithibitishia BBC kwamba Taliban imewazuia wasichana kuhudhuria vituo vya elimu ya kibinafsi. Njia zote za elimu rasmi kwa wanawake zinafungwa, inaonekana. Ilipelekea baadhi ya wanawake kuthubutu kuandamana siku ya Jumatano mitaani mjini Kabul - kitendo cha hatari kutokana na rekodi ya Taliban ya kuwaweka kizuizini waandamanaji. Maandamano hayo madogo yalifungwa haraka na maafisa wa Taliban. Kizazi hiki kilifikiri wao ndio waliobahatika - kupata elimu iliyonyimwa kwa mama zao, dada zao wakubwa na binamu zao. Badala yake, wanaona maisha yao ya baadaye yanaharibika. Kundi la Taliban, ambalo lilianza kama kundi la wapiganaji wa Kiislamu lenye msimamo mkali, liliahidi kuheshimu haki za wanawake waliporejea madarakani mwezi Agosti mwaka jana - baada ya kusitisha utawala uliokuepo, wao awali walitawala kutoka mwaka 1996-2001 wakati wanawake hawakuweza kufanya kazi au kusoma. Lakini amri yao ya hivi karibuni inaondoa uhuru na haki ndogo zozote walizopewa wanawake baada ya majeshi yanayoongozwa na Marekani kuondoka Afghanistan na Taliban kurejea. Hata hivyo miezi mitatu tu iliyopita, Taliban walikuwa wamekubali kuruhusu mitihani ya kujiunga na chuo kikuu kuendelea. Maelfu ya wasichana na wanawake walifanya majaribio katika majimbo kote nchini. Wengi walikuwa wamesoma kwa siri - nyumbani au kuhatarisha kujitosa kwenye vyuo vya ualimu vilivyofichwa vilivyowekwa kwa ajili ya wasichana. Hatari ilikuwepo kila wakati. Wakati baadhi ya mitihani washambuliaji walilenga shule na kuua wanafunzi. Lakini bado wasichana waliendelea kusoma. Hata wakati Taliban mwezi Novemba walipoleta vikwazo vya dakika za mwisho kwa masomo - kuwazuia wasichana kutoka katika masomo kama vile uchumi, uhandisi na uandishi wa habari - waliendelea kujaribu, wengi wakiomba kufundisha na udaktari. Kama mwanafunzi mwingine wa kike alivyoiambia BBC: ""Kwa nini tuwe wahanga kila wakati? Afghanistan ni nchi maskini. Lakini wanawake katika nchi hii wamekubali umaskini pamoja na kila tatizo lingine na bado wanapaswa kuteseka."" Masomo ya wasichana kwa muda mrefu yamekuwa suala la mzozo kati ya vikundi vya kihafidhina na vya wastani zaidi katika Taliban. Marufuku ya chuo kikuu sasa yanaonesha ushindi wa mtu mwenye msimamo mkali zaidi katika Taliban, ambaye kiongozi wake mkuu Hibatullah Akhundzada anaamini kuwa elimu ya kisasa - hasa kwa wanawake na wasichana - sio sahihi katika mafundisho ya Kiislamu. Hata hivyo si kila mtu katika chama tawala anafikiri kama yeye - na kulikuwa na ripoti zaidi ya maafisa wenye msimamo wa wastani katika miji kama vile Kabul walitaka wasichana wenye umri wa zaidi ya miaka 12 kupata elimu. Kama watetezi wa haki wameonya, uamuzi huo una athari kwa mustakabali wa nchi nzima. ""Hakuna nchi inayoweza kustawi wakati nusu ya wakazi wake wamezuiliwa,"" Waziri wa Mambo ya Nje wa Marekani Anthony Blinken alionya. Nchi za Magharibi zilisisitiza juu ya elimu ya wanawake kama sharti ambalo Taliban wangehitaji kutimiza ikiwa wanataka kutambuliwa kimataifa. Hata hivyo Taliban wamepuuza ukosoaji huo hadi sasa.  Kwa familia za Afghanistan, ndani ya nchi na duniani kote, kuona mustakabali wa binti zao kurudi katika ""zama za giza"" kumezua hofu na hasira. Habari za kupigwa marufuku kwa chuo kikuu zilisababisha baadhi ya wanaharakati wanawake wa Afghanistan kuchapisha hadithi za siku zao za kuhitimu chuo kikuu - wakiwa wamevalia kofia na majoho. Msukumo dhidi ya Taliban tangu wachukue mamlaka tena haujatosha, wanasema. Na ni sehemu ya wimbi linaloongezeka la vizuizi kwa maisha ya kila siku ya wanawake katika wiki za hivi karibuni. Mnamo Novemba, wanawake huko Kabul pia walizuiwa kuingia katika maeneo ya umma kama vile bustani na ukumbi wa michezo. Wanawake wanazidi kuzuiliwa majumbani mwao katika sera sawa na kifungo, inasema UN. 'Matendo si ya Uislamu' Kwa mwanafunzi mmoja wa sheria, elimu yake ya juu inaonekana imekwisha sasa. Muda wake wa chuo kikuu ulikuwa umeisha kwa mapumziko ya msimu wa baridi na haukutarajiwa kuanza tena hadi Machi. Lakini sasa haruhusiwi kurudi chuo - ""amepoteza kila kitu"". Akiwa msomi wa sheria za Sharia, aliiambia BBC kuwa anajitahidi kuelewa jambo hilo kulingana na mafundisho ya Kiislamu. ""Taliban wamechukua haki ambazo Uislamu na Mwenyezi Mungu ametupa,"" aliiambia BBC. ""Lazima waende katika nchi nyingine za Kiislamu na kuona kwamba matendo yao si ya Kiislamu. Kulingana na wanachosema hii ni Sharia. Lakini kwa nini wanataka kuitekeleza kwa wanawake pekee? Kwa nini hawaitumii kwa wanaume?"" Wasomi wengine wa kidini wanaunga mkono hoja yake. Nawida Khurasani, mmoja wa wanawake wachache wasomi wa kidini wa Afghanistan, anasema amri hiyo inakiuka maadili ya Kiislamu. ""Haina nafasi katika Uislamu - kwa sababu Uislamu unaamuru wanaume na wanawake kupata elimu,"" alisema Bi Nawida, ambaye sasa anaishi Canada. Msomi mwingine wa kidini ambaye BBC ilizungumza naye - imamu wa kiume anayeishi ndani ya Afghanistan - alikubali kwamba wanaume na wanawake wanapaswa kuelimishwa chini ya Uislamu. Kwa watazamaji wengi wa Afghanistan hata hivyo - hakuna maana katika kujaribu kuelezea vitendo vya Taliban chini ya mafundisho ya Kiislamu. Wanasema marufuku ya chuo kikuu ni mwendelezo tu wa malengo ya vuguvugu hilo kuwakandamiza kabisa wanawake na kufuta uhuru waliokuwa nao katika miaka kati ya kipindi cha utawala wa Taliban. Kufunga mlango wa elimu ya chuo kikuu ni Taliban kukamilisha udhibiti wao juu ya wanawake. ""Afghanistan si nchi ya wanawake bali ni ngome ya wanawake,"" alisema mwanachuoni na mwanaharakati wa Afghanistan Humaira Qaderi, ambaye anaishi Marekani. ""Hakuna maisha ya kijamii yaliyosalia kwa wanawake wa Afghanistan. Mitaa sasa imetawaliwa na wanaume. ""Hili lilikuwa jambo la mwisho ambalo Taliban wangeweza kufanya. Lakini walifanya hivyo."""	https://www.bbc.com/swahili/articles/c2qn09llz1do
business	Sabuni za Magadi zinavyowapa ajira vijana wa Kigoma	Baadhi ya vijana mjini kigoma wanajikwamua kiuchumi kwa kutengeneza sabuni za magadi ambazo wanaziuza ndani na nje ya nchi. Sabuni ambazo zinasifika kwa povu jingi hutumia malighafi za ndani kama vile mafuta ya mawese. Mwandishi wa BBC Hamphrey Mgonja aliwatembelea na kuzungumza nao. Picha: Eagan Salla	https://www.bbc.com/swahili/habari-60930864
business	Benki Kuu Zimbabwe imeshindwa kutoa fedha mpya kama ilivyotarajiwa	Benki kuu ya Zimbabwe imeshindwa kutoa noti mpya za benki kama ilivyotarajiwa , ambazo zitasaidia kupambana na upungufu wa fedha nchini humo pamoja na  kukabiliwa na matatizo makubwa ya kiuchumi. Ilitangaza ingetoa noti za dola mbili na sarafu za dola tano, noti za kwanza za sarafu za kweli katika miaka 10. Nchi hiyo ilipiga marufuku dola ya Marekani mnamo mwezi Juni mwaka huu lakini imekuwa ikitumia pesa za kienyeji, barua ya dhamana ambayo imekuwa ikipatikana kwa muda mfupi. Hata hivyo benki hiyo imejawa na hofu kwa sababu kitendo hiki kitachangia kuongezeka kwa mfumuko wa bei, na kusisitiza fedha hizi hazitoongeza usambazaji wa pesa kwa ujumla. Mwanzo huu unaonyesha hatua ya mwisho ya marudisho ya dola ya Zimbabwe. Mwezi Juni benki kuu ilipiga marufuku matumizi ya dola za kimarekani, zilizoanza kutumika mwaka 2009 kama njia mbadala ya fedha za ndani, kusaidia hali ya kiuchumi kurudi kawaida. Serikali inasema fedha hizi mpya itapunguza upungufu wa fedha ambayo imesababisha watu wengi kutoweza kutoa hela zao zilizopo benki. Hofu kubwa hapa ni uletwaji wa fedha hizi katikati ya matatizo ya kiuchumi itazidi kuchochea mfumuko wa bei. Mkate uliokuwa unauzwa dola  moja mwezi January, kwa sasa unauzwa kwa dola 15 za kizimbabwe. Tangu kurudishwa kwa fedha hizi, mfumuko wa bei umeongezeka mara tatu zaidi. Serikali ya Zimbabwe imeacha kuchapisha takwimu rasmi, ila kwa sasa inasemakana kuwa inakiwango cha asilimia 300. Benki kuu imeiambia BBC kuwa baadhi ya benki zimeanza kukusanya fedha mpya na zitaanza kusambazwa siku ya Jumanne.	https://www.bbc.com/swahili/habari-50374586
technology	Je mitandao ina msukumo gani katika maandalizi ya harusi?	Utafiti uliofanyika nchini Uingereza unaonyesha namna gani mitandao ya kijamii kama hasa zaidi Instagram na facebook inavyowasukuma wengi kutumia maelfu na hata mamilioni ya pesa  kugharimia picha na video zilizo na mvuto. Utafiti huu mpya wa mwaka 2019 unaonesha kuwa gharama ya kuandaa na kupiga picha za harusi imeongezeka kwa wastani wa paundi thelathini na mbili elfu huko Uingereza. Mpangaji wa harusi  nchini Gabriel Kudaka na mpigaji picha za harusi Imani Insamila kutoka Tanzania wameieleza BBC ni kwanini msukumo huu umekuwepo...	https://www.bbc.com/swahili/habari-49644580
entertainment	Miss World: Sheria zinawazuia akinamama kushiriki ni za 'kibaguzi '	"''Masharti ya kuingia katika mashindano ya Mrembo wa Dunia yana ubaguzi …hakuna nafasi yake katika karne hii ya 21'' Mrembo Veronika Didusenko mwenye umri wa miaka 24, alishinda taji la mrembo wa Ukraine (Miss Ukraine) mwaka 2018 lakini alinyang'anywa taji hilo pale waandaaji walipogundua kuwa ni mama. Sheria za shindano zinapiga marufuku mrembo yoyote kushiriki katika mashindano yatakayoruhusu kushiriki katika mashindano ya mrembo wa dunia kama wakiwa na watoto. Na sasa Veronika, ambaye ana mtoto mwenye umri wa miaka 5, ameamua kuchukua hatua za kisheria kwa waandaji wa mashindano hayo kuhusu sheria zao. ''Nataka niwabadilishe, na kuwapa changamoto. Nataka nihakikishe sheria  za kushiriki mashindano ya urembo wa dunia zibadilike na zilingane sawa sawa na wakati huu.'' Aliiambia Radio  1 Newsbeat. ''Nataka niwaweke sawa kutokana kwa maisha ya sasa na kuangalia maisha halisi ya wanake kwa nyanza hizi, na kutambua kuwa wanaweza kufanya kazi na vile vile mambo mengine nje ya kazi.'' Veronika anadai aliamua kushiriki Taji la ''Miss Ukraine'' kukuza kituo chake cha kusaidia watu na alishangaa alipopewa ushindi wa shindano hilo. Angeenda kuiwakilisha nchi yake katika mashindano ya urembo wa dunia lakini siku nne baadae alinyang'anywa taji hilo. '' Ilikuwa ni jambo la aibu na la kufedhehesha kwangu,'' alisema. ''Nilijisikia vibaya kwasababu sio mimi peke yangu ninayofanyiwa haya, ni kitu ambacho wanawake wengi duniani wanakabaliana nacho, ambao labda wanataka kushiriki lakini hawaruhusiwi kushiriki kwasababu tu wana watoto.'' Veronika amekubali kuiona shetia hiyo kwenye fomu ya kuomba kushiriki, lakini alishauriwa kushiriki na waandaji hao. ''Kwanini mwanamke akataliwe kushiriki kwasababu tu ni mama? Haitii maanani kabisa'' ''Kuwa mama haileti madhara yanayomzuia mshiriki kufanya kazi au kuwa mwanamitindo au kufanya kazi  zangu.'' ''Kwahiyo sheria  hizo hazikuleta maana yoyote kwangu.'' Mwenyekiti na mkurugenzi mkuu wa shirika la ''Miss World'' Julia Morley, aliulizwa kuhusu sheria hiyo katika mahojiano mwaka jana. ''Unapojaribu shirika la kimataifa likubaliane na wewe, inabidi uangalie kila mtu na wanapiga kura kulinagana na yale yaliyoruhusiwa.'' Aliiambia Good Morning Britain. ''Chochote ninacho hisi mimi au unachohisihisi umoja wa ulaya  ni kitu kingine kabisa kulingana na kile sehemu zingine za dunia wanazo kubaliana nayo, inabidi waangalie sheria zao za kidini na mambo mengine kadhaa.'' ''Kama unanielewa vizuri hatuna hisia zetu pekee, inabidi tuzingatie na hisisa za wengine. Kwahiyo tunalolifanya sisi ni kutafuta usawa kwa pande zote mbili.'' Ndani ya mwaka 2014, kiongozi wa shindano la urembo nchini Uingereza lijulikanalo kama 'Miss England competition'  Angie Beasley, alisema itakuwa ngumu sana kwa washindi kugawanya muda wao kwa kazii hii ya urembo na kuwa mama. Akizungumza na kituo cha habari cha ITV Bi Angie alisema ''Kitendo cha mama kusafiri sehemu mbali mbali duniani akisaidia vituo vya kutoa misaada kwa watoto kwa mwaka mmoja, ni jambo halimtendei haki mtoto pamoja na familia nzima.'' ''Inaleta matatizo pale linapokuja swala la nani atamlea mtoto au watoto wa mama yule aliyeshinda.'' Lakini Veronika anasema mtoto wake yupo vizuri kwasababu smekuwa akisafiri nae kwaajili ya kazi zake. ''Ameona nchi nyingi sana kwa umri wake. Kwa mwangalio wangu naona ni mtoto ambaye anauwezo wa kufikiri mkubwa kuliko watoto wengine.'' ''Kwahiyo 'Miss World' kusema wanahofia kuhusu mtoto...Ni jambo la kipuuzi sana kwangu'' Veronika anasema anatumaini kuwa kitendo cha yeye kuchukua hatua ya kisheria kutawafanya 'Miss World' kubadilisha sheria hiyo. Shindano hilo linaanza mwaka huu mjini London tarehe 14 Disemba. Anawakilishwa na mwanasheria wa kutetea haki za kibinadamu Ravi Naik ambaye anadai chini ya sheria ya haki swa ya mwaka 2010, sheria hiyo ya kuingilia shindano hilo ni ya ubaguzi. ''Nataka 'Miss World' ibadilishe sheria zake kufanya mashindano haya kuwa wazi kwa watu wote'' amesema  Veronika. ''Kwasababu mashindano yanayoruhusu mtu yoyote kushiriki yanaweza kusaidia ubaguzi wa kijinsia, na kutengeneza nafasi za kazi kwa washiriki na kuweza kuwainua wanawake. ''Kwa mfano, nyumba za mitindo nyingi huruhusu wanawake wajawazito, wanawake wenye umbo kubwa na warembo wa umri wowote, kwa ajili ya hafla zao za mitindo. ''Kwahiyo mashindano ya warembo yanahitaji  kufuata uongozi wao na kuwasherekea wanawake wote kwa usawa.'' Mashindano ya ulimbwende nchini Tanzania mwaka 2014 yaliingia dosari la namna hiyohiyo kwa madai ya udanganyifu wa kuwa na mtoto na hivyo kuvuliwa taji la Tanzania kwa mwaka huo. Bi Basila Mwanukuzi ambaye aliwahi kuwa Mlimbwende wa Tanzania 1998 na sasa ni muandaaji wa mashindano hayo hakutaka kuzungumzia suala hilo la kuwa kile kilichotokea Ukraine kiliwahi kutokea nchini mwake, ""sikuwa kiongozi wakati huo hivyo sijui chochote, "" Aliongeza kusema kuwa , ''Tunafahamu kwamba kila mashindano yanakuwa na sheria na kanuni na taratibu zake ambazo kila mshiriki anatakiwa kuzifuata na katika dunia hii vitu vinasheria zake.'' ''Inafahamika wazi kuwa hata sisi hapa Tanzania tunafuata vigezo vya mashindani ya Miss World, kwa sababu Miss Tanzania iwapo hatatimiza vigezo basi akifika mbele ataondolewa, kisheria inatakiwa usidanganye kwa sababu mwisho wa siku ukweli utajulikana.'' Hata hivyo bi Basila ameona kuwa madai kuwa  kumuondoa mama katika mashindano ya Mlimbwende wa Dunia kwa kigezo kuwa ana mtoto ni uonevu na ubaguzi ni jambo sahihi. ''Mimi kama mama na nina watoto, ukishakua mama unafanya majukumu ya mama... Miss anakua na majukumu mengi, anazunguka duniani. Ni vigumu sana kupata muda wa kumlea mtoto. Vigezo vikiwekwa vinakua na sababu zake na ni lazima vifuatwe"", Basila anasema. Newsbeat imewasiliana na shirika la miss world, kuona kama wanalolote la kuzungumza kuhusu swala hili."	https://www.bbc.com/swahili/50629240
entertainment	Mpiga picha aliyehatarisha maisha yake kutengeneza makala kuhusu Boko Haram	Mpiga picha wa Nigeria Nelly Ating, ametengeneza makala ya wahanga wa Boko Haram tangu mwaka 2014. Angalia baadhi ya picha alizoweza kuzikusanya katika makala yake.	https://www.bbc.com/swahili/55172438
religion	Illuminati: Mambo kumi na mbili kuhusu jamii ya kisiri kuwahi kuonekana duniani	"Illuminati ni jina lililopatiwa jamii iliobuniwa miaka 245 iliopita. Jamii hiyo ilizua nadharia kwa miaka mingi , huku watu wakidai kwamba ni shirika moja la kisiri ambalo nia yake ni kuteka uuongozi wa dunia. Mbali na kuwa chanzo cha mapinduzi makubwa duniani na mauaji. Lakini Illimunati ni akina nani na je ni kweli walidhibiti ulimwengu? Hi ki ndicho tunachokijua kuhusu mojawapo ya jamii za siri zinazovutia zaid katika historia. Jamii ya iluminati ilikuwa jamii ya siri iliobuniwa nchini Bavaria kwa sasa Ujerumani ambapo ilikuwepo kuanzia 1776 hadi 1785 ambapo wanachama wake walikuwa wakijiita wakamilifu. Kundi hilo lilianzishwa na Profesa wa sheria Adam Weishaupt. Alitaka kukuza elimu ya fikra ili kupinga uchawi  na ushawishi wa kidni katika jamii. Weishaupt alitaka kubadilisha jinsi serikali zilivyoendeshwa barani ulaya , akiondoa ushawishi wa kidini katika serikali na kuwapatia walimwengu muongozo mpya . Inaaminika kwamba mkutano wa kwanza wa iluminati  huko Bavarian ulifanyika katika msitu karibu na Ingolstadt mwezi Mei  tarehe mosi 1776. Wakati huo, watu watano walianzisha sheria ambazo zingetawala siri ya utawala wa Iluminati. Kwa muda sasa, lengo la kundi hilo liliangazia kuhusu kushawishi maamuzi ya kisiasa na kumaliza taasisi kama zile za kifalme  na kanisa. Baadhi ya wanachama wa Iluminati walijiunga na kundi la Freemasons  ili kusajili wanachama wapya. Ndege mmoja anayejulikana kama Minerva Owl alitumika kuwa nembo yake. 2.Je iluminati wanahusiana vipi na Freemasons? Masoni ni agizo la kindugu ambalo lilikua kutoka kwa vikundi vya waashi wa mawe na wajenzi wa kanisa kuu la zama za Kati. Katika nchi zingine, haswa Marekani, kihistoria kumekuwa na hisia fulani kuhusu Freemason; Mnamo 1828, harakati moja ya kisiasa inayojulikana kama Chama cha Kupambana na Mason ilianzishwa . Kwa sababu awali Illuminati iliwasajili Freemason, vikundi hivyo viwili mara nyingi vilishukiwa kuwa na uhusiano. 3.Je unawezaje kujiunga na illuminati? Kujiunga na Illuminati, ilibidi uwe na idhini kamili ya washiriki wengine, umiliki mali, na uwe na sifa nzuri ndani ya familia yenye sifa. Kwa kuongezea, kulikuwa na mfumo wa ngazi ya juu kwa ushirika wa Illuminati. Baada ya kuingia kama 'chipukizi', ungehitimu kama ""minerval"" na kisha ""kupanda ngazi ya minerval mkuu"", Ingawa muundo huu ulikuwa mgumu zaidi, mtu alihitaji takriban digrii 13 za kuwa mwanachama. 4.Je illuminati ilitumia matambiko haya? Walitumia matambiko - ingawa mengi hayajulikani - na walitumia majina bandia kuweka vitambulisho vya wanachama siri. Walakini, kwa sababu ya nyaraka za siri zilizopatikana, inajulikana jinsi chipukizi wa kundi hilo walivyoweza kupanda hadi nyadhfa za juu ndani ya uongozi wa Illuminati: ilibidi wakusanye ripoti kuhusu vitabu vyote walivyomiliki, na kuandika orodha ya udhaifu wao,na kufunua majina ya maadui waliokuwa nao. Chipukizi hao baadaye waliahidi kuweka maslahi yao na yale ya kibinafsi nyuma na kujitolea kuhudumia jamii hiyo. 5.Je jicho linalotumiwa na illuminati lina maana gani? ""Jicho la majaliwa,"" ni ishara inayofanana na jicho ndani ya pembetatu, ambalo linaonekana kwenye makanisa kote ulimwenguni, na vile vile kwenye majengo ya Masoni na kwenye noti ya sarafu ya  dola ya Marekani . Mbali na kuhusishwa na Freemasonry, pia imehusishwa na Illuminati kama ishara ya udhibiti wa kikundi na kufuatilia ulimwengu. Ni nembo ya Kikristo, ""jicho ambalo linaona kila kitu"" limetumika katika picha za kuchorwa kuwakilisha umakini wa Mungu juu ya ubinadamu. Hakuna uhusiano rasmi kati ya jicho linaloona yote na Illuminati; uhusiano uliopo pengine ni kwa sababu ya ukweli kwamba kikundi cha asili kilishirikiana  na Masoni, ambao walitumia picha hiyo kama ishara ya Mungu. Baadhi ya watu wanaamini kuwa Illuminati inaiongoza dunia hii leo, ambapo ni sawa na kusema kuwa wanachama wao ni wameficha siri yao kwa nguvu zote kiasi cha kwamba ni watu wachache sana wanaijua. Jinsi wanachama wengi wa Illuminati walivyojiingiza kisiri ndani ya Freemason na wale wa Freemason kujiingiza katika Illuminati, ni kazi ngumu sana kupima mafanikio ya Illuminati, lakini wanahistoria wengi wanaamini kundi la asili kabisa la Iluminati liliweza kuwa na ushawishi wa kadri. Kufikia mwaka 1782, Illuminati ilifikia kuwa na wanachama  600, ikiwemo mabwanyenye wa Kijerumani kama Baron Adolph von Knigge, ambaye akiwa mwanachama wa zamani wa Freemason, alisaidia Illuminati mikakati na kutapakaa kwa jumuiya hiyo. Awali, wanafunzi wa Weishaupt walikuwa ndiyo wanachama pekee wa Illuminati, lakini baadaye madaktari, wanasheria na wanazuoni wakajiunga. Kufikia mwaka 1784 kulikuwa na wanachama baina ya 2,000 na 3,000 wa Illuminati. Baadhi ya vyanzo vinadai kuwa mwandishi maarufu Johann Wolfgang von Goethe pia alijiunga na Illuminati, japo suala hilo bado lina utata. Mwaka 1784, Karl Theodor, Mtawala wa Bavaria, alipiga marufuku uanzishwaji wa chama chochote ambacho hakikutambuliwa kisheria na mwaka uliofuata akapitisha amri mahususi wa kuzuia Illuminati. Wakati wa kamatakamata ya washukiwa wa uanachama wa Illuminati, walikutwa na nyaraka kadhaa ambazo zilikuwa zikipiga chapuo masuala yaliyokuwa yakipigwa vita kama vile kutokuamini katika uwepo wa Mungu, kujiua na namna ya kutoa mimba. Nyaraka hizo zikapigilia msumari imani ya kwamba Illuminati ilikuwa ni jumuiya ya tishio dhidi ya serikali na kanisa. Baada ya hapo, jumuiya ya Illuminati inaaminika kuwa ilipotea, japo baadhi ya watu wanaamini jumuiya hiyo iliendelea kudumu. Adam Weishaupt hatimaye aliondoshwa katika Chuo Kikuu cha Ingolstadt. Baada ya kutimuliwa Bavaria, aliishi siku zake za mwisho huko Gotha, Thuringia, na kufariki dunia mwaka 1830. Toka kipindi ambacho kundi hilo lilipigwa marufuku, Imani za uwongo kuwahusu zimepata umaarifu sana na kusambaa kama moto wa nyika. Mwaka 1797, padre maarufu kutoka Ufaransa Jesuit Abbé Augustin Barruel alidai kuwa jumuiya za siri kama Illuminati zilichochea mapinduzi ya Ufaransa. Rais wa kwanza wa Marekani, George Washington, aliandika barua mwaka mmoja baadaye akisema naamini tishio la Illuminati lilikuwa limedhibitiwa. Barua hiyo ilichangia Imani ya kuwa kundi hilo bado lilikuwa hai. Baadaye vitabu na hotuba za kulishutumu kundi hilo vilitapakaa, huku rais wa tatu wa Marekani Thomas Jefferson, akituhumiw kimakosa kuwa mwanachama wa kundi hilo. Dhana ya Illuminati kuitawala dunia haikuwahi kuzima nab ado ingali inaigizwa katika filamu na kuimbwa katika muziki. Mwaka 1963, Makala iliyoitwa ""Principia Discordia"" ilichapishwa, ambayo ilipigia chapuo aina mpya na tofauti ya fikra ambayo ikiitwa 'Discordianism'. Mrengo huo ulikuwa ukipigia chapuo ghasia za kupinga mamlaka na kuaminisha watu nadharia za uongo, moja ya wafuasi wake akiwa mwandishi maarufu Robert Anton Wilson. Baadhi ya wafuasi wa  Discordianism walituma barua za uongo kwenye majirida wakidai matukio kama kuuawa kwa rais wa Marekani John F Kennedy ilikuwa ni kazi ya Illuminati. Wilson baadaye akaandika kitabu pamoja na mwandishi Robert Shea, "" The Illuminatus! Trilogy "", ambacho kikachochea dhana mpya juu ya uandishi wa vitabu kuhusu kundi hilo, pamoja na kitabu maarufu cha Dan Brown (ambacho pia kikazaa filamu ""Angels & Demons "". Illuminati pia walihusishwa na 'kuabudu shetani' pamoja na dhana nyengine ambazo ni tofauti kabisa na asili ya kundi hilo la karne ya 18 kutoka Bavaria. Wale ambao wanaamini katika nadharia ya New World Order wanadai kuwa kuna kundi la watu wenye nguvu ambao wanajaribu kuiongoza dunia. Ukiachana na marais kadhaa wa Marekani, wasanii nyota kadhaa kama Beyoncé na  Jay-Z wamehusishwa kuwa wanachama wa kundi hilo, japo nyota hao wawili wote wamekanusha."	https://www.bbc.com/swahili/habari-57473906
business	Fahamu jinsi Wakenya wanavyotumika kufanya udanganyifu Ulaya	"Mwanafunzi wa London au New York akienda mtandaoni kumlipa mtu amfanyie uandishi wa kitaaluma, kuna uwezekano mkubwa wa kazi hiyo  kufanywa na mtu kutoka nchini Kenya. Ripoti ya BBC Trending kutoka Nairobi inaangazia kuhusu waandishi wanaowasaidia wanafunzi wa kigeni kudanganya katika masomo yao. Kennedy alikuwa mwalimu lakini katika kipindi cha miaka mitano amejikwamua kimaisha kupitia njia tofauti. ""Nafanya uandishi wa kitaaluma,"" anasema. Yeye ni sehemu ya tasnia ya kimataifa mtandaoni, ambayo ni biashara kubwa nchini Kenya. Lakini kile anachofanya Kennedy na Wakenya wengine wengi wanaita ""uandishi wa kitaaluma"", kwengine duniani kinaitwa udanganyifu. Ikiwa wewe ni mwanafunzi wa Chuo Kikuu au mwanafunzi wa shule ya upili ambaye anasumbuka kufanya zoezi la masomo, basi Kennedy na timu yake ya waandishi watakufanyia- kwa ada stahiki. Wakimaliza watakupa uwasilishe zoezi hilo kana kwamba umefanya mwenyewe bora usijulikane. Wale wanaondesha biashara hiyo wanafahamika kama ""essay mill"" Tovuti, ambazo zinatumiwa na wanafunzi wanaofanya udanganyifu kutuma kazi zao wanazotaka kufanyiwa. Baadhi ya tovuti hizo ziko Marekani na Ulaya Mashariki na wale wanazoziendesha wanaweza kujipatia faida ya hadi nusu ya ada inayotozwa wateja. Kiwango anachotozwa mteja kinategemea zoezi analotaka kufanyiwa. Zoezi  likiwa rahisi ada ni kidogo lakini likiwa gumu kama vile kufanyiwa nadharia nzima ya PHD bila shaka ada anayotozwa mteja ni ya juu. Kennedy na waandishi wake alio waajiri wanakamilisha hadi insha 200 au mitihani ya mtandaoni  kwa mwezi. ""Unajiunga na mtandao kwa kutumia nambari ya usajili ya mwanafunzi na kumfanyia mtihani"" anaongezea. Watafiti ambao husoma biashara ya kile kinachoitwa ""udanganyifu wa mkataba"" wanasema Kenya ni kitovu muhimu. Sababu ni rahisi: Kenya ni nchi inayozungumza na mfumo mzuri wa elimu ambapo mara nyingi kuna fursa duni za kiuchumi, haswa kwa vijana. Njia pekee ya vijana kujikimu kimaisha ni kutumia elimu yao kuwasaidia raia wa kigeni kufikia malengo yao. Picha za wasifu wa waandishi wa kukodisha kwenye tovuti zinazotoa huduma ya uandishi wa kitaaluma zinaashiria kuwa waandishi wote ni wazungu. Lakini ukweli ni kwamba ukiomba kufanyiwa uandishi wa kitaaluma mtandaoni kuna uwezekano wa kazi hiyo kufanywa na Mkenya. Kwa Kennedy, kujiunga na tasnia hiyo ilikuwa wazo zuri. Kennedy aliye na umri wa miaka 30 anajipatia karibu shilingi elfu 150 za Kenya (karib £1000) kwa mwezi- kiwango kikubwa kidogo  kuliko mashahara wa wastani - na karibu mara nne ya mshahara aliyokuwa akipokea alipokuwa mwalimu. Lakini anajihisi vipi kwamba anasaidia kudhoofisha uadilifu wa elimu kote duniani? Kama mwalimu wa zamani anajihisi ""kuathiriwa kimaadili"" lakini anasema kwamba anafanya kwa ajili ya kujipatia kipato. ""Ninajali, lakini najali nini zaidi ya maisha yangu mwenyewe - wakati mwingine lazima uishi kwanza kufikiria maadili, ""anasema. Kennedy anajua vizuri kuwa kazi yake inaweza kumsaidia mteja kudanganya hadi wakapata shahada ambayo itawapatia ajira itakayowalipa.""Halafu unatambua sio mashindano dhidi yao. Wakati mwingine ni mashindano dhidi ya umaskini."" Ijapokuwa kuna waandishi wa kitaaluma wa kukodishwa katika nchi zingine, wale wa Kenya wamebuni mbinu yao binafsi ya kuendesha kufanya kazi hizo. Kuna makundi ya ""waandishi wa kitaaluma"" katika mitandao ya kijamii ya Facebook na Telegram ambapo kazi na programu tumishi zinauzwa.  Baadhi ya makundi hayo yana maelfu ya wanachama. Zinajumuisha wataalamu wa kiwango cha wastani ambao wanafanya kazi huku wakiendelea na masomo. David ni mmoja wa watu 10 walio katika mwaka wao wa mwisho katika Chuo Kikuu ambaye anajifadhili mweyewe kupitia njia hiyo. ""Wazazi wangu hawana uwezo wa kugharamia maisha yangu chuoni,""anasema. ""Kwa hivyo nimejiunga na tasnia hii kama njia ya kujikimu kimasomo na hata kusaidia familia yangu ."" Katika kipindi cha miaka miwili iliyopita, David amekuwa akiwaandikia wanafunzi wa Uingereza na Marekani ambao ni wateja wake karibu insha 360. Anaandika kurasa 15 kwa siku kwa ada ya shilingi 250 kw(£1.65) kwa kila ukurasa. ""Naweza kufany akazi kutoka Jumatatu hadi Ijumaa usiku na mchana, lakini natenga wikendi kuangazia masomo yangu"" Kazi hiyo imemwezesha kukunua kipande cha ardhi kijijini kwao na kuwaajiri watu wa kumfanyia shughuli ya kilimo -ambayo anasema ni uwekezaji wa siku za usoni. David amepewa kandarasi na mtu mwandamizi zaidi katika tasnia hiyo ambaye ana akaunti ya uandishi kwenye moja ya tovuti kubwa ya waandishi wa kitaaluma wa kigeni. Lakini kupata akaunti si rahisi. Kampuni zingine zinasisitiza juu ya waombaji kuwa uthibitisho wa kupita mitihani ya masomo. Akaunti zilizo na hakiki nyingi za wateja kwa nyota tano ni bidhaa muhimu na hununuliwa na kuuzwa katika vikundi vya uandishi wa kitaaluma. Hivyo ndivyo wanafunzi huhadaiwa. Huenda wakafikiria wanafanyiwa uandishi wao wa kitaaluma na mwandishi ambaye anaujuzi mkubwa. Lakini kwa kweli huenda ni mtu ambaye alinunua akaunti kutokana na sifa nzuri ""Nimenunua zaidi ya akaunti 10,"" anasema Kennedy. ""Baadhi ya akaunti hizo zinagharimu shilingi 500,000 za Kenya sawa na (£3,300). Hakuna njia nyingine ya kupata wateja."" Kuwa na akauntu ni kitu ambacho David anatazamia baada ya kuhutimu masomo yake. Akiwa na miaka 23 tu tayari ameanza kukuza kizazi kijacho. Anawapa mafunzo waandishi wa kimasomo na kuwapitishia kazi rahisi waanze kupata uzoefu. ""Kutokana na hilo  tulijenga usuhuba na kusaidiana. Kwa hivyo ni tasnia ambayo inakua."" Wengine hawavutiwi na taaluma hiyo. John alijiingiza katika uandishi wa masomo baada ya kuhitimu. Anatarajia kuachana nayo baada ya kupata kazi ya uandishi katika vyombo vya Habari. ""Kuna watu hufanyiwa kazi ya uuguzi. Singelipenda kwenda hospitali kutibiwa na mtu ambaye alimlipa mtu mwingine kumfanyia mitihani. Unajua ni hatari sana. Kwa kweli inanitia hofu sana,""anasema. ""Iinastahili kufutiliwa mbali."" Dkt Gladys Nyachieo, mhadhiri wa sosholojia katika Chuo Kikuu cha Multimedia jijini Nairobi, anaamini jukumu la kukabiliana na udanganyifu chuoni liko kwa nchi Tajiri ambazo wanafunzi wao ndio wateja wakuu. Bila mahitaji kama hayo hakungekuwa na usambazaji. ""Ikiwa wangeweza kuchukua hatua kwa mfano kupiga marufuku husuma ya uandishi wa kitaaluma upande mmoja,basi udanganyifu unaweza kupunguzwa,""anasema. Baadhi ya nchi zinachukua hatua. Mwaka jana, Australia ilipiga marufuku huduma ya kuuza insha. Sheria kama hiyo pia inazingatiwa nchini Uingereza. Lakini bado haijabainika jinsi sheria hiyo itakavyotumika kukomesha biashara ambayo inavuka mipaka ya kimataifa kwa urahisi. Kwa sasa Dkt Nyachieo anajaribu kushughukia suala hili kadri ya uwezo wake. ""Nawaambia wanafunzi wangu hayo sio maadili. Sio sawa,"" anasema. ""Lakini tunaweza kufanya hilo tu. Ndio njia ya kuishi kwa watu wengine. Kwa hivyo ni tatizo kubwa."" Baadhi ya majina katika taarifa hii yamebadilishwa"	https://www.bbc.com/swahili/habari-58497021
technology	Washawishi walemavu wanaoacha historia kwenye mitandao	"""Lazima ufanye kazi kwa bidi ili kuwa wewe uanetaka kuwa mkweli  na kuamini nembo unayoinadi."" Maneno ya ushauri kutoka kwa mshawishi mwenye ulemavu mwenye umri wa miaka 32  Tess Daly kutoka  Sheffield, ambaye hutumia wafuasi wake zaidi ya  200,000-kwenye mtandao wa kijamii wa Instagram kunadi  mafunzo yake ya vipodozi na pia nembo za urembo. Tess ambaye ni mlemavu anatumia kiti cha umeme, na ambaye ana ulemavu wa uti wa mgongo, amefanya kazi kama afisa masoko katika mitandao ya kijamii akinadi bidhaa za makampuni utrembo  kama  Boohoo  Pretty Little Thing,  pamoja nembo nyingine za vipodozi. Anafurahia neno ""mshawishi wa mitandao ya kijamii "", lakini anasema anatamani kungekuwa na watu wengi  kama yeye wakati alipokuwa akikua. ""Watu wengi sana wenye ulemavu wameniambia kuwa nimewapa ujasiri wa kujiamini, sio tu kwa kuukubali ulemavu wao, lakini pia kuweza kujipodoa wenyewe,""anasema. Tess ni mmoja washawishi walemavu ambao idadi yao inaendelea kuongezeka wanaofanya kazi katika kampuni ya  Martyn Sibley  na shirika lake la masoko ya kimtandao linalofahamika kama Purple Goat, ambalo lilizinduliwa mwanzoni mwa maagizo ya kukaa nyumbani (lockdown) mwaka jana. Tess Daly anasema anapenda neno  ""mshawishi wa mitandao ya kijamii"", licha ya kuwa wa aina yake Martyn, ambaye alizaliwa na ulemavu, alianza shirika lake kama sehemu ya mpango wake wa kujumuisha dunia nzima ""Ninaamini kwa kusaidia biashara kubwa kupata faida zaidi kupitia wanunuzi wenye ulemavu kupitia walemavu wenye ushawishi, tutaweza kujumuisha watu wote haraka,"" alisema. ""Kwa njia hii kila mtu ananufaika ."" Purple Goat imefanya kazi na watu wenye ushawishi zaidi ya 75 hadi sasa, lakini Martyn yuko makini kusema kuwa kuwa sio shirika la vipaji ambalo lina watu binafsi liliowapanga kufanya kazi nao. ""Tunafanya kazi kwa ajili ya wateja na kutafuta washawishi wanaofaa kwa kila anaeleza. Takriban watu milioni 14.1 nchini Uingereza wana aina fulani ya ulemavu, na  idadi hiyo ya watu inakuwa ni kubwa inapokuja katika soko la biashara. Hii ilikuwa ni sababu kubwa iliyomfanya Martyn afungue kampuni ya Purple Goat. Anadhani kuwa dunia ya masoko na utangazaji wa biashara sasa inatambua zaidi jamii, na iko tayari  kwa mabadiliko. "" Ninaamini kuwa  kwa sehemu ni njia ya maoni ya umma ambayo yameboreshwa kuhusiana na ujumuishwaji wa watu mbali mbali  ,"" anasema. ""Nembo zimekuwa na hofu ya kufany amakosa katika kuwazungumzia walemavu, lakini sasa wanahofu ya kuitwa kwa kutofanya chochote."" Tess ameshuhudia kuongezeka kwa idadi ya watu wenye ulemavu kuajiriwa na kuwa maarufu katika mitandao ya kijamii . Hadi mwaka jana, lilikuwa ni jambo alilofanya kama kazi ya ziada, lakini kufikia mwishoni mwa mwaka 2020, alichukua jukumu kamili la kuwa mshawishi katika mitandao ya kijamii  na sasa nafanya kazi na wakala kumpunguzia kazi nyingi. Haikuwa rahisi kama watu wanavyoweza kufikiria, anasema. ""Huwezi tu kuamka siku moja na kuamua unataka kuwa mshawishi wa mitandao ya kijamii ."" 'Kudai kuonekana' Mwaka jana  nembo ya viatu vya thamani ya mjini London-  Kurt Geiger  ilianza kufanya kazi na mwanamitindo na mshawishi mlemavu  ambaye hana baadhi ya viungo wa  Ireland Kaskazini   Bernadette Hagans. Mtendaji mkuu wa kampuni, Neil Clifford, anafikiria kwamba kuongezeka kwa washawishi walemavu kumetokana na mabadiliko ya umma. ""Maendeleo ya mitandao ya kijamii yamefanya wale ambao awali walikuwa hawawakilishwi machoni mwa umma kupaza sauti na kwa na sasa hivi ndio wanataka kuonekana hasa,"" alisema. Kujitokeza kwa makampuni makubwa makubwa na kuonesha kuunga mkono hatua hii, ni jambo ambalo wanahisi kuwa jukumu lao ili kuepuka ukosaji, amesema. Ameongeza kuwa: ""Washawishi walemavu wanahitaji kuwa na uhusiano na kile wanachokihamasisha ili kuwa na maana. Kuwa na msemaji mwenye ulemavu pia kunaongeza kiwango cha uaminifu katika kampuni."" Caroline Casey ni muasisi wa kampuni ya Valuable 500, ambayo kote duniani inahamasisha makampuni kupigania mahitaji ya watu walemavu katika kiwango cha bodi. Bernadette Hagans, aliyefanyakazi na Kurt Geiger, pamoja na Ellie Goldstein, mwanamitindo aliyezaliwa na tatizo la kasoro katika vinasaba yaani 'Down syndrome', mwaka jana picha yake ilikuwa iliyopendwa zaidi katika mtandao wa Instagram wa kampuni ya vipodozi ya Gucci. Laura anasema wameshuhudia ongezeko la makampuni makubwa makubwa yanayotumia washawishi walemavu kufikia walengwa mbalimbali katika biashara zao."	https://www.bbc.com/swahili/habari-56211192
sports	Diego Maradona: Misemo mitano ya kukumbukwa kutoka kwa nyota wa Argentina	"Diego Armando Maradona, ambaye alifariki Jumatano akiwa na umri wa miaka 60, alikuwa na uwezo mkubwa uwanjani, lakini pia alikuwa kwenye vichwa vya habari ulimwenguni kote na taarifa zake ziliandikwa sana. Nyota huyo wa soka alifariki huko Buenos Aires wakati akipata tiba ya kujizuia kunywa pombe mara baada ya kutoka kwenye operesheni ya kichwa ambayo ilifanywa wiki kadhaa zilizopita. BBC  tunakukumbusha baadhi ya misemo yake maarufu ya mhusika wa michezo, ambaye ameacha alama yake ndani na nje ya uwanja wa mpira Labda msemo mashuhuri zaidi wa Maradona ni ule alioutamka katikati ya Kombe la Dunia la 1994 huko Marekani, wakati aliposimamishwa kutoka katika mashindano baada ya kupimwa akiwa na changamoto ya kupambana na dawa za kulevya: ""Sikutumia dawa za kulevya, walikata miguu yangu, ""alisema. Maneno hayo baadae yaliingia kwenye taarifa za kila siku za Waargentina. Maradona mnamo Novemba 10, 2001 kwenye sherehe yake ya kuaga kucheza soka. Maneno haya mashuhuri, ambayo yalikua karibu kauli mbiu ya maisha yake, yalitamkwa wakati wa mechi yake ya kuaga, ambayo ilifanyika kwenye uwanja wa La Bombonera, nyumbani kwa kilabu cha Boca Juniors, ambapo alimaliza miaka yake kama mchezaji wa mpira wa miguu mnamo Novemba 10, 2001 . Baada ya mchezo, na akiwa amevaa jezi ya bluu na dhahabu, aliwaambia umati uliojaza uwanja huo alasiri: ""Soka ndio mchezo mzuri zaidi na wenye afya zaidi ulimwenguni. Nilikuwa nimekosea na nililipa. Lakini mpira haujawa na rangi "". Hadithi ya soka ya Argentina, ambaye aliongoza nchi yake kushinda Kombe la Dunia la 1986, alikufa Jumatano ya kukamatwa kwa moyo. Mabao 34 katika michezo 91 iliyochezewa Argentina. Wakati mwingine alikuwa kama nahodha wa timu ya Argentina kwenye fainali za  Kombe la Dunia . Ilikuwa Juni 22, 1986, Robo Fainali ya Kombe la Dunia huko Mexico. Maradona aliangaza kama hakuna mchezaji mwingine kwenye viwanja vya Mexico. Mchezo mmoja wapo wa kukumbukwa zaidi katika historia ya mpira wa miguu, haswa kwa michezo yake miwili. Ya kwanza ilitokea kwa dakika 6 ya nusu ya pili. Maradona anaepuka wapinzani kadhaa, anajaribu kuipeleka kwa mwenzake Jorge Valdano, lakini beki Hodge anaikataa kuelekea kipa wake, Peter Shilton. Wakati kipa anapokaribia kuudaka mpira, Maradona anaruka juu na kugusa mpira kwa hila kwa mkono wake. Licha ya madai ya Waingereza, mwamuzi wa Tunisia Ali Bin Nasser alithibitisha bao hilo. Mchezo uliendelea, Dakika ya 10 ya kipindi cha pili, Maradona aliuchukua tena mpira na kuwakwepa wapinzani sita na kufunga bao la pili. Alama hii iliitwa ""lengo la karne. Wakati waandishi wa habari walimwuliza nyota huyo wa Argentina ikiwa lengo la kwanza lilikuwa na mkono wake, jibu lake liliingia kwenye historia: ""Nilifanya hivyo kwa kichwa cha Maradona, lakini kwa mkono wa Mungu."" Kwa mchezo wa mwisho wa kufuzu kwa Kombe la Dunia la 2010 huko Afrika Kusini, Julio Grondona, mkuu wa wakati huo wa Chama cha Soka cha Argentina (AFA), aliamua kuwa chaguo bora kuongoza timu hiyo ni Maradona. Diego Armando Maradona amefariki akiwa  zaidi ya mwanasoka mkubwa katika historia ya Argentina. Ilikuwa uainishaji wa uvumilivu, ambao ulifanikiwa tu baada ya mechi ya Epic dhidi ya Uruguay tarehe ya mwisho, Oktoba 14, 2009. Maradona alikuwa mkufunzi wa Argentina kati ya 2009 na 2010. Ukosoaji kutoka kwa waandishi wa habari ulikuwa bila kuchoka kwa jinsi albiceleste alicheza na Maradona alikuwa tayari kurudisha neema kwenye mkutano wa waandishi wa habari baada ya mechi. ""Kwa wale ambao hawakuamini, kwa wale ambao hawakuamini, na msamaha wa wanawake, wamuonyeshe, waendelee kumnyonya. Mimi ni mweusi au mweupe, sitakuwa mvi (milele) maishani mwangu. Mh? Je! Ulinitenda vile ulivyonitenda? Endelea kunyonya, ""alisema na furaha na kwa lugha ya porini. Lakini ilikuwa zamu ya kumuuliza mwandishi wa habari Juan Carlos Pasman, ambaye pia alikuwa amepinga usimamizi wa nyota huyo wa Argentina. Na hapo ndipo Maradona alipojitolea sura tofauti kwake. Athari ya msemo huo ilikuwa kubwa sana hivi kwamba mwandishi wa habari mwenyewe baadaye alichapisha kitabu kilicho na kichwa ""Unacho ndani."" Mwerevu ndani na nje ya uwanja, Maradona alikufa Jumatano hii huko Buenos Aires. ""Ilikuwa ni kama kuiba mkoba wa Waingereza"" Kama nyota kubwa aliyokuwa, Maradona pia aliandika kumbukumbu zake. Kitabu hicho kiliitwa ""Yo soy el Diego"". Katika kitabu anachorejelea, kwa kweli, kwenye mkutano huo maarufu dhidi ya Waingereza, ambao ulikuwa na muktadha wa kisiasa uliopita: vita vya Malvinas / Falklands, ambavyo viligombanisha Argentina dhidi ya Uingereza kudhibiti visiwa vya jina moja, mnamo Aprili 1982 . Karibu Waargentina 650 walikufa katika vita hivyo. Maradona: Miongo 6 ya mpira wa miguu 1960 Diego alizaliwa huko Lanús na kukulia katika Villa Fiorito, Buenos Aires. Mnamo 1976 alianza kucheza kwa Wajerumani wa Juniors. 1979 Ushindi wa kwanza wa Kombe la Dunia na timu ya soka ya U-20 ya Argentina. 1986 ""Mkono wa Mungu"" maarufu dhidi ya England huko Mexico 86. Argentina inashinda Kombe la Dunia kwa kuishinda Ujerumani Magharibi. 1997   Ana 37 anastaafu kama mchezaji wa kitaalam, baada ya mtihani wa tatu  wa dawa . 2000 alishinda tuzo ya FIFA mchezaji wa karne. 2008 Yeye ndiye mkufunzi wa timu ya kitaifa ya Argentina kwa miaka miwili na anaendelea kusimamia timu hadi kifo chake mnamo Novemba 2020. Katika kitabu hicho, Maradona anakiri kwamba kweli alifunga bao hilo kwa mkono wake, lakini akafafanua. ""Wakati mwingine nahisi kwamba nilipenda wa kwanza zaidi, ule wa mkono. Sasa naweza kusema kile ambacho sikuweza wakati huo, kile nilichofafanua wakati huo kama mkono wa Mungu. Ni mkono gani wa Mungu, ulikuwa mkono wa Diego! Na ilikuwa kama kuiba mkoba wa Waingereza, pia, ""aliandika. Na katika hafla nyingine, alikubali kwamba mechi hii ilikuwa maalum kutoka dakika ya 1. ""Wakati mpira wa England uliruka, haikuepukika kutofikiria juu ya wavulana wa Malvinas."" Maradona anatabasamu. Mtu ambaye alikuwa na utata nje ya uwanja. Maneno ambayo yamekwenda mbali katika mitaa ya Argentina. Nyota huyo wa Argentina aliitangaza baada ya kupata habari ya kushangaza. Mnamo 1993, balozi wa Marekani huko Argentina ilisemekana alikuwa akitafuta kobe ambaye alikuwa amepotea kwa mtoto wake wa miaka 11. Polisi wa ujasusi wa Argentina walihusika katika operesheni hiyo. Kwa kweli, Maradona hakukosa nafasi ya kutoa maoni juu ya hali hiyo, ambayo hata iliripotiwa katika magazeti ya nchi hiyo. Alipoulizwa juu ya kesi hiyo, alisema: ""Kobe alimtoroka. Huwezi kutoroka kobe, kaka. Wantembea mita 100 kwa siku 15."" Msemo sasa unatumiwa na Waargentina wengi kuelezea watu ambao huitikia polepole."	https://www.bbc.com/swahili/55084882
technology	Grace Omutoni: WhatsApp yamuunganisha 'kimiujiza' yatima wa mauaji ya kimbari na familia yake Rwanda	"Msichana aliyekuwa yatima akiwa na umri wa miaka miwili wakati wa mauaji ya kimbari ya Rwanda ya 1994 hivi karibuni amepatana na jamaa zake kupitia  ""miujiza"" ya mtandao wa kijamii. Grace Umutoni, ambaye hakujua jina lake la kuzaliwa, aliweka picha zake  kadhaa katika makundi ya WhatsApp, Facebook na Twitter mwezi Aprili kuona kama zinaweza kumsaidia kutafuta watu wa familia yake - baada ya kushindwa katika juhudi za kuwatafuta kupitia njia rasmi. Kile anachofahamu muuguzi huyo mwenye umri wa miaka 28 - kuhusu maisha yake ni kwamba alilelewa katika makazi ya watoto yatima katika mji mkuu wa Kigali, mtaa wa Nyamirambo akiwa na ndugu yake wa kiume aliyekuwa na miaka minne wakati huo na ambaye baadae alifariki dunia. Kuna maelfu ya watoto kama Bi Utomoni, ambao waliwapoteza ama kutenganishwa na wazazi wao wakati wa ghasia zilizogeuka mauaji ya kimbari na kusababisha kuuawa kwa zaidi ya watu 800,000 kutoka jamii ya Tutsi na Wahutu waliokuwa na msimamo wa kadri ndani ya siku 100. Baadhi yao bado wanawatafuta jamaa zao - hali ambayo wakati mwingine huwa vigumu kwa sababu kitamaduni familia hazitumii jina moja. Baada ya kuweka picha zake mtandaoni, watu wachache walidai kuwa jamaa zake - lakini miezi kadhaa baadae kuna mtu aliyemfanya awe na hisia kwamba bila shaka ni mtu wa familia yake. Antoine Rugagi baada ya kuona picha yake kwenye kundi la WhatsApp aliwasiliana naye na kumwambia anafanana sana na dada yake anayeitwa Liliose Kamukama, ambaye aliuawa siku za kwanza za mauaji ya kimbari ya Aprili 1994. ""Nilipomuona, niliona jinsi tulivyofanana,"" Bi Umutoni aliambia BBC Idhaa ya Great Lakes kumhusu mtu huyo ambaye huenda ni mjomba yake. ""Lakini ni uchunguzi wa chembechembe za vinasaba vya (DNA) ndio ambao utathibitisha ikiwa tuna uhusiano. Kwa hivyo tulienda kufanya uchunguzi huo Kigali mwezi Julai."" Bi Umutoni alisafiri kutoka kusini mwa wilaya ya Gakenke ambako anafanya kazi naye Bwana Rugagi alikuja kutoka nyumbani kwake Gisenyi eneo la magharibi kuja kuchukua matokeo ya DNA pamoja. Ilikuwa siku kubwa sana kwao kwa sababu matokeo yalionesha kuwa asilimia 82 huenda wanahusiana. ""Nilishtuka sana, sikuamini kilichotokea na mpaka leo inanikalia kama ndoto, ni miujiza niliyokuwa nikiomba,"" anasema Umutoni. Mjomba wake waliyepatana upya alimwambia jina lake alilopewa na wazazi wake Watutsi lilikuwa Yvette Mumporeze. Pia alimkutanisha na familia yake upande wa baba. Miongoni mwao Shangazi yake Marie Josée Tanner Bucura, ambaye amekwama  Switzerland kwa miezi kadhaa kutokana na janga la virusi vya corona. Hata kabla ya matokeo ya uchunguzi wa DNA kutolewa, alikuwa na uhakika Grace Umutoni ni mtoto wa kaka yake kwa kumlinganisha na picha katika albamu ya zamani ya familia. ""Msichana huyu bila shaka ni binti ya kaka yangu Aprice Jean Marie Vianney na mke wake Liliose Kamukama. Wote wawili waliuawa katika mauaji ya kimbari."" Bi Bucura pia alimwambia jina la ndugu yake aliyempeleka katika makazi ya watoto yatima ni Yves Mucyo - alikumbuka jina la kwanza tu - ambaye pia alikuwa na ndugu mmoja wa kiume kwa jina Fabrice. Mauaji ya kimbari yalianza baada ya ndege iliyokuwa imewabeba marais wa Rwanda na Burundi - wote kutoka jamii ya Hutu - kudunguliwa usiku wa Aprili tarehe sita 1994, mauaji yakaanza siku iliyofuata. Wanamgambo wa Kihutu waliambiwa kuwasaka na kuwaangamiza watu kutoka jamii ya Watutsi walio wachache - mtaa wa  Nyamirambo viungani mwa Kigali ukiwa moja ya maeneo yaliyolengwa kwanza. Watu waliuawa kwa kukatwa mapanga majumbani mwao au katika vizuizi vya barabarani vilivyowekwa kuwakagua wale waliokuwa wakitoroka  - baadhi yao walifanikiwa kukimbilia maeneo salama Kanisani na Misikitini ghasia za Nyamirambo zilipozidi. Bi Bucura anasema kuna mtu alimuona mwanamke akimshika mkono Yves na kutoroka naye - lakini hakufanikiwa kupata taarifa zozote kumhusu. Hakuna kilichojulikana kumhusu dada yake. Mauaji ya kimbari yalimalizika July 1994 baada ya waasi wa kundi la Tutsi,  Rwandan Patriotic Front (RPF) wakiongozwa na Rais Paul Kagame, kuchukua madaraka. ""Tulidhani hakuna mtu aliyenusurika, na tumekuwa tukiwaomboleza kila mwezi April wakati wa ukumbusho wa mauaji ya kimbari,"" Bi Bucura alielezea. PICHA.....MAP Alipokuwa akikuwa, Bi. Umutoni hakuweza kupata maelezo zaidi kuhusu familia yake kwasababu Yves alifariki muda mfupi baada ya kufika katika makazi ya watoto yatima. Aliambiwa alifariki kutokana na majeraha ya risasi aliyopata akitoroka mashambulio ya waasi wa Kihutu. Akiwa na miaka minne alisaidiwa na kulelewa na familia moja ya Tutsi kusini mwa nchi, ambayo ilimpatia jina la Grace Umutoni. ""Akiwa shule ya upili maafisa walimsaidia kurudi katika makazi ya mayatima mjini  Kigali kuulizia kama kuna maelezo yoyote kuhusu alikotoka, lakini hakufanikiwa,"" anasema. ""Nimekuwa nikiishi kwa majozsi kwa kuwa mtu asiyekuwa na jamaa zake, lakini niliendelea kuomba Mungu nipate muujiza. ""Japo wazazi wangu wa kunilea walinitunza vizuri, sikuweza kamwe kuwafikiria wazazi wangu halisi. Nilichokifahamu kuhusu jamaa zangu ni jina la Yves na Nyamirambo -maelezo kidogo sana kuanza kufanya uchunguzi."" Anasubiri kwa hamu kujua mengi kuhusu wazazi wake - na hafla itakayozikutanisha familia inayopangwa nchini Rwanda na kwengineko, japo janga la corona limechelewesha mpango huo. Kwa sasa, amekuwa akitambulishwa kwa familia yake kupitia WhatsApp - na sasa amegundua kuwa ana ndugu wa kambo anayeishi Kigali. Baba yake alimzaa alipokuwa kwenye mahusiano kabla ya ndoa."	https://www.bbc.com/swahili/habari-54275719
sports	Tetesi za soka Ulaya Jumapili 17.07.2022	Mkurugenzi wa michezo wa Bayern Munich Hasan Salihamidzic amesisitiza tena msimamo wa klabu hiyo ya Ujerumani kuhusu Cristiano Ronaldo, 37, kwa kukataa uwezekano wa kumnunua mshambuliaji huyo wa Manchester United na Ureno. (SPORT1 via Mail on Sunday) Manchester City hawana nia ya kumuuza kiungo wa kati wa Ureno Bernardo Silva kwa Barcelona msimu huu wa joto, huku meneja Pep Guardiola bado akimtazama mchezaji huyo mwenye umri wa miaka 27 kama sehemu muhimu ya mipango yake msimu ujao. (Sunday Mirror) Arsenal wamekubali mkataba wa pauni milioni 30 kumsaini beki wa kushoto wa Ukraine Oleksandr Zinchenko, 25, kutoka Manchester City, huku masharti ya kibinafsi bado hayajakamilika. . (Fabrizio Romano) Chelsea itamnunua beki wa kati wa Sevilla na Ufaransa Jules Kounde, 23, baada ya kushindwa kuafikiana na Manchester City kwa ajili ya kumnunua mlinzi wa Uholanzi Nathan Ake, 27.  (Times - subscription required) Meneja wa Manchester United Erik ten Hag ameuambia uongozi wa klabu hiyo kuendelea na majaribio yao ya kumsajili kiungo wa kati Mholanzi Frenkie de Jong mwenye umri wa miaka 25 kutoka Barcelona - hata kama hajajiunga nao mwanzoni mwa msimu wao tarehe 7 Agosti.  (Guardian) Everton wameanza mazungumzo juu ya mkataba mpya na mshambuliaji wa Uingereza Anthony Gordon, baada ya kukataa ofa ya pauni milioni 35 kwa mchezaji huyo mwenye umri wa miaka 21 kutoka Newcastle United. . (Football Insider) AC Milan wako kwenye mazungumzo na Tottenham kuhusu kumsajili beki wao Muingereza Japhet Tanganga, 23(Calciomercato in Italian) Barcelona wamemtaja De Jong kwenye kikosi chao kwa ajili ya ziara ya kujiandaa na msimu mpya nchini Marekani. (Manchester Evening News) Juventus wanawasiliana na Atletico Madrid kuhusu kumsajili mshambuliaji wa Uhispania Alvaro Morata, 29, ambaye alirejea katika klabu hiyo ya Uhispania msimu wa joto baada ya kumalizika kwa muda wa mkopo wa miaka miwili katika klabu hiyo ya Serie A. (Calciomercato - in Italian) Paris St-Germain wameungana na Barcelona katika mawindo ya kumsajili kiungo Mwingereza Carney Chukwuemeka kutoka Aston Villa. Mchezaji huyo mwenye umri wa miaka 18 aliachwa nje ya kikosi cha meneja Steven Gerrard kwa ajili ya maandalizi ya msimu mpya nchini Australia huku kukiwa na mvutano wa kandarasi. (Sunday People) Beki wa Manchester United Muingereza Phil Jones, 30, analengwa na mchezaji mwenzake wa zamani na mkufunzi mpya wa DC United Wayne Rooney. (Daily Star Sunday) Leeds United wako katika hatua ya juu katika mazungumzo na mshambuliaji wa Uingereza Joe Gelhardt mwenye umri wa miaka 20 kuhusu kuongezwa kwa mkataba. (Football Insider) Marseille wanajaribu kumsajili beki wa pembeni wa Lens Jonathan Clauss huku Chelsea na Manchester United wakimtaka mchezaji huyo mwenye umri wa miaka 29. Atletico Madrid pia wanamtaka mchezaji huyo wa kimataifa wa Ufaransa. (90 Min) Nottingham Forest wametoa pauni milioni 10 kwa Middlesbrough kwa winga Marcus Tavernier, wakati Bournemouth pia wamewasilisha ombi la kumnunua Mwingereza huyo mwenye umri wa miaka 23. (Mail on Sunday)	https://www.bbc.com/swahili/articles/cgx1q18301ko
entertainment	"Caitríona Lagan: ""Nacheza vyombo vyote katika bendi yangu ya muziki ya Ireland"""	Caitríona Lagan alianza kuweka mtandaoni video zake akicheza ala tano za muziki - banjo, mandolin, fiddle, guitar na mandola – kwa pamoja, wakati wa Lockdown. Msichana huyo mwenye umri wa miaka 15 kutoka Londonderry, Kaskazini mwa Ireland,alikuwa akitarajia video zake zitawafurahisha watu wakati wa janga la corona na zimepokelewa vizuri.	https://www.bbc.com/swahili/habari-57606945
business	Jinsi wakazi wa Mlima Elgon walivyobadili kilimo chao kutokana na mabadiliko ya tabia nchi	Migomba mirefu, miti ya matunda na mimea maridadi ndiyo inayokukaribisha katika shamba la Bwana Muneria Joseph ambaye ni mkulima katika wilaya ya Kapchorwa, mashariki mwa Uganda. Ni taswira maridadi, picha ya mkulima anayetarajia kuvuna mazao mengi ikiwa kila kitu kitasalia kama ilivyo sasa. Na hiyo ndiyo taswira unayokumbana nayo katika maeneo mengi wilayani Kapchorwa na eneo zima la Mlima Elgon, mashariki mwa Uganda. Mashamba yaliyojaa mimea ambayo yanaonekana kuwa maridadi na yanayopendeza sana. Lakini hali haikuwa hivi miaka kadhaa iliyopita. Eneo hili la Kapchorwa na Mlima Elgon kwa ujumla lilipitia hali mbaya ya mabadiliko ya tabia nchi. Kwanza mvua ilibadili taratibu ya kunyesha, na kisha wakati iliponyesha kukawa na mafuriko makubwa na maporomoko ya ardhi. Aidha wengi wa wale waliokuwa wakitegemea mvua kwa ajili ya kilimo wanasema mabadiliko ya tabia nchi yaliwaathiri pakubwa. 'Zamani mvua ilikuwa inanyesha vizuri, lakini mabadiliko ya hali ya anga yameathiri kabisa kilimo chetu,' anasema Bwana Muneria. 'Siku hizi hakuna mvua kama ilivyokuwa ikinyesha zamani, tunaweza kwenda hata mwaka bila kuona mvua. Bwana Muneria sawia na wakulima wengi katika eneo hili la Kapchorwa amelazimika kubadili njia yake ya kilimo ili kupata mazao. 'Sasa inatulazimu kufanya kilimo cha kunyunyizia mashamba maji. Nimeanza kutumia mbinu hiyo takriban miaka mitano iliyopita. Nimeweka mabomba katika shamba langu ili angalau nifurahie kilimo.', anasema Muneria. Wakulima wengi mashariki mwa Uganda sasa wamekumbatia mbinu za kisasa za kilimo ili kuweza kukabiliana na mabadiliko ya tabia nchi na kujiendeleza katika kilimo. Bwana Joseph Kishare, afisa wa kilimo katika eneo la Kapchorwa anasema bila mabadiliko hayo, kilimo kilikuwa kimefifia kabisa. 'Wakulima wa kahawa walijipata wana magonjwa mengi kwa mazao yao yanayosababishwa na mabadiliko ya hali ya anga. Kahawa zikaanza kukauka na wakulima wakapata hasara kubwa,' anasimulia Bwana Kishare. Aidha hali hii ya magonjwa kwa mimea ilisababisha bei ya kahawa katika eneo hili kupungua kabisa. Ni changamoto ambayo iliilazimu idadi ya kilimo katika eneo hili la Kapchorwa kuanza kutoa mafunzo kwa wakulima ili kutumia mbinu za kisasa za kilimo. Na hiyo imekuwa na mchango mkubwa katika kuboresha hali ya kilimo mashariki mwa Uganda. 'Tumeanza kwa kuwaelimisha wakulima jinsi ya kulima kwa kunyunyiza maji mashambani, na pia jinsi ya kutumia madawa ya kisasa ili kuzuia wadudu wanaosababishwa na mabadiliko ya tabia nchi,' anaeleza Bwana Joseph Kishare, afisa wa kilimo katika eneo la Kapchorwa. Utafiti wa hivi majuzi uliopewa jina la Kustahimili Mabadiliko ya Tabia Nchi Mlima Elgon: Athari za Sera na Mapendekezo, uliofanywa na Daniel Olago, John P. Owino na Eric Odada unaonyesha baadhi ya mabadiliko yaliyofanywa ili kukuza kilimo katika eneo la Mlima Elgon. Ni pamoja na kupanda mazao yenye mavuno mengi na yanayostahimili ukame, kufanya mzunguko wa mazao na pia uzalishaji wa vyakula vya mifugo ili kupunguza shinikizo kwenye malisho ya milimani. Kwa hivyo mifumo ya kitamaduni inakabiliwa na mbinu kali zaidi za kilimo. Na hapa Kapchorwa hilo liko dhahiri kutokana na mashamba na mazao unayokutana nayo hapa. Sasa badala ya kuwa na shamba kubwa lililopandwa aina moja pekee ya mazao, unakuta mashamba ambayo yana mchanganyiko wa mazao ili kuendeleza kilimo stahimili kwa hali ya anga inayobadilika. Pia wakulima wengi sasa wanatumia maji ya mabomba kunyunyizia mashamba yao, na dawa za kisasa ili kuzuia wadudu wanaoshambulia mimea. Lakini wakulima hawa wanasema bado mengi yanahitaji kufanywa ili kukabiliana vyema na mabadiliko ya tabia nchi.	https://www.bbc.com/swahili/habari-59210345
business	Kwanini matumizi ya maziwa na Ngamia yanaongezeka duniani?	"Maziwa ya ngamia yametumika na binaadamu kwa zaidi ya miaka 6000, na mahitaji yake yanaonekana kuongezeka katika miaka ya hivi karibuni duniani licha ya gharama yake kubwa. Mara nyingi maziwa ya ngamia hutumiwa na jamii za wafugaji na wahamiaji katika ukanda wa Afrika mashariki na pembezoni. Jamii za Wasomali, WaBorana WaRendile na hata WaTurkana zinazopatikana katika maeneo hayo hutumia pakubwa maziwa ya ngamia kutokana na faida kama vile kusafisha mwili na kushinikiza afya ya watoto  wanapokuwa. Kadhalika kuna baadhi ambao wanaamini kuwa maziwa hayo husaidia katika kumfanya mtu kuwa hodari, mchangamfu na kushinikiza nguvu za kiume, licha ya kwamba haya hayajathibitishwa rasmi kisayansi. Ni kutokana na faida kama hizi ambazo zimechangia wengi duniani kutafuta na kuanza kutumia maziwa ya ngamia. Faida 7 za maziwa ya Ngamia: Katika eneo la mashariki ya kati ni kinywaji muhimu cha kitamaduni. Kiliisaidia waarabu wa kuhama hama wa jamii ya  Bedouin kwa karne kadhaa. Marekani, India, China na Urusi ni mataifa yanaytajwa kuwa masoko makuu ya ukuwaji a maziwa hayo kwa mujibu wa wataalamu. Licha ya kwamba maziwa haya hutumika sana sana katika mataifa ya Kaskazini na mashariki mwa Afrika na enoe la mashariki ya kati, ripoti ya mwaka 2016 ya serikali ya Australia imetabiri kwamba ""miaka mitano kuelekea 2021 kunatarajiwa kushuhudiwa ongezeko la uzalishaji maziwa ya ngamia nchini humo"". Soko la maziwa ya ngamia linazidi kuwa kubwa kutokana na ongezeko la mahitaji ndani na hata nje ya nchi. Meghan Williams na mumewe Chris walianzisha ufugaji wa ngamia mnamo 2014 waiwa na ngamia watatu ambao iliwabidi wawafunze kukamuliwa maziwa. Miaka mitano baadaye biashara yao - The Camel Milk Co Australia - imeshamiri mara dufu na sasa wana ngamia 300, 60 katiyao wakitumika kwa kukamiliwa maziwa. ""mara nyingi huwa tunafuatwa na wateja wa kimataifa na masoko yao. Jambo moja tunalojivunia Australia dhidi ya mataifa mengine duniani ni kwamba ngamia wetu hawana magonjwa."" Ngamia alitumika Australia mara ya kwanza katika miaka ya 1840 kusaidia katika kusafiri katika sehemu kubwa ya nchi hiyo. Inakisiwa kwamba kuna ngamia milioni 1.2 jangwani. Baadhi wakiwa ni wa asili ya kiarabu, walio na nundu moja mgongoni na ndio wanaotumika kukamiliwa maziwa."	https://www.bbc.com/swahili/habari-48946945
health	Njia 7 za kula vizuri na kubana matumizi ya chakula wakati wa mfumuko wa bei	"Kwa wastani Familia moja ya Amerika Kusini hutumia kati ya 25% na 40% ya bajeti yake ya kila mwezi kwa chakula, kulingana na takwimu rasmi kutoka kwa kila nchi. Sekta maskini zaidi zinatenga asilimia kubwa zaidi. Amerika ya Kusini ni eneo ambalo ili kula kwa afya ni gharama  pamoja na Afrika, kulingana na Shirika la Chakula na Kilimo la Umoja wa Mataifa (FAO). Ili kuweza kula, kila mtu anahitaji kiasi cha $4.25 kwa siku hii ni kwa  mwaka  2019 hizi ndio takwimu mwisho zilizopo. Hiyo ni mara tatu zaidi ya watu wangeweza kumudu. Kiasi kilichosahihishwa kitakuwa kikubwa zaidi, anakadiria naibu mkurugenzi mkuu wa FAO na mwakilishi wa Amerika ya Kusini na Karibea, Julio Berdegué, katika mazungumzo na BBC Mundo. Shirika la chakula duniani FAO hukokotoa orodha ya  bei ya chakula na sasa ndio wakati ambapo kula ni ghali zaidi  angalau tangu kuanza kwa kuhifadhi. Hii husababisha lishe duni na viwango vya juu vya utapiamlo na hata njaa. Kwa hiyo, katika wakati wa mfumuko wa bei wa juu na kupanda kwa bei ya vyakula, jambo rahisi zaidi linaweza kuwa ni kubadilisha bidhaa za bei nafuu lakini ambazo si lazima ziwe na afya au kuwa na usawa wa lishe ambayo mwili wetu unahitaji. ""Kutokana na kwamba katika Amerika ya Kusini ni ghali zaidi vyakua vyenye afya, tunahamia zaidi kwenye wanga, sukari na mafuta. Yote hayo ni ya bei nafuu, ""anasema Berdegué. Kula vizuri na wakati huo huo kutumia kidogo ni changamoto. Hizi ni hatua 7 unazoweza kuchukua ili kuifanikisha. Labda ni dhahiri zaidi, lakini ni muhimu. Kununua chakula nje, mitaani au katika duka, mara nyingi ni haraka zaidi, lakini sio rahisi zaidi mfukoni. Kwa kuongeza, tunaponunua chakula kilichopikwa tayari hatujui ubora wa viungo vilivyotumiwa ni nini, au hata ni viungo gani vilivyotumiwa kutengeneza. Vile vile hufanyika kwa vyakula vilivyotayarishwa tayari ambavyo huuzwa kwenye maduka makubwa, bidhaa zinazojulikana kama ultra-processed. Hizi zina ziada ya mafuta mabaya, sodiamu na sukari mbavyo vinaongezwa ili kuipa ladha bora lakini sio vizuri kiafya. Kupika nyumbani kunamaanisha kwamba tunajua hasa tunachokula na kwamba tunalipa kidogo kwa hiyo. 2.Kula kwa kiwango ambacho mwili unahitaji tu Asilimia kubwa ya watu hula chakula zaidi ya mwili unavyohitaji Kupunguza kiwango cha chakula tuachojipakulia wenyewe  kwa kiasi kinachopendekezwa kwa utendaji wa binadamu kusaidia mifuko yetu na, wakati huo huo, kusaidia kujisikia vizuri zaidi kimwili. ""Kiasi ambacho hutolewa katika nchi zetu nyingi ni kikubwa mno. Ununuzi sokoni umepanda sana na, zaidi ya hayo, ziada hii ya chakula husababisha uzito kupita kiasi,"" mtaalamu wa lishe wa Venezuela Ariana Araujo anaiambia BBC Mundo. Lishe ya kati ya kilocalories 2,000 na 2,500 ni idadi ya kutosha ya ulaji wa kila siku. Kubadilisha viungo au vyakula vyote ni mojawapo ya njia za kupunguza gharama za chakula. Baadhi ya bidhaa za kimsingi kama vile mafuta, kahawa, baadhi ya matunda na mboga, nyama ya ng'ombe, mkate (na unga wa ngano kwa ujumla), mayai na baadhi ya kunde ziliongezeka kwa bei zaidi ya ongezeko la wastani la vyakula na vinywaji. vileo katika nchi nyingi za Amerika ya Kusini, kulingana na habari iliyochapishwa na taasisi rasmi ambazo zina jukumu la kupima mfumuko wa bei. tortilla, sehemu kuu ya lishe ya Mexico, ziligharimu watumiaji katika nchi hiyo 17.7% zaidi sasa kuliko mwaka mmoja uliopita. Unga wa mahindi, bidhaa muhimu ya kupikia chapati za arepas bei imepanda katika eneo lote. Unaweza kutafuta mbadala ambazo ni sawa na lishe, lakini hazijawa ghali au hata kupatikana kwa  bei ya chini. Kwa hili ni muhimu kujua ni bidhaa gani zinaweza kubadilishana. Mlo kamili unapaswa kujumuisha nusu ya matunda na mboga, robo ya protini, na robo nyingine ya wanga, anasema Araujo. Katika kundi la protini ni nyama ya ng'ombe na nguruwe, kuku, samaki, maziwa, jibini, mayai, maharagwe, dengu, na mbaazi. Nyama ya nguruwe ndiyo ambayo, kwa ujumla, ilipanda bei ya chini zaidi katika miezi 12 iliyopita katika Amerika ya Kusini, wakati kuku na samaki vikiambatana na kupanda kwa ujumla, ambayo ilikuwa chini ya ongezeko la bei ya nyama ya ng'ombe. Maharage, kwa upande mwingine, hayakuwa na ongezeko hilo la bei na ni nafuu zaidi kuliko mwaka mmoja uliopita katika baadhi ya nchi. ""Tumepunguza sana matumizi ya kunde, maharagwe, njegere, dengu, wakati ni bidhaa zinazoweza kufikiwa ambazo hutoa kiwango kizuri cha protini,"" anasema Berdegué. Wanga ni pamoja na mchele, mkate, mahindi, pasta, ndizi na mizizi -viazi, mihogo na  viazi vitamu Mchele na mizizi ikawa chini ya gharama kubwa kuliko ngano na mahindi, hivyo kuchagua kwa zamani itasaidia kufanya orodha ya bei nafuu. Kufanya mpango wa kile tunachopaswa kununua kabla ya kwenda sokoni ni muhimu katika kupunguza matumizi. Jambo la kwanza ni kujua tunataka kununua nini na kisha kuamua wapi. Kununua matunda na mboga mboga, jibini au nyama kwenye maeneo ya kawaida ni nafuu kuliko katika maduka makubwa. Unapoenda kwenye maduka makubwa, kulingana na Araujo, ni kuzunguka kuta tatu za duka, pembeni na nyuma kutengeneza ""U"" iliyopinduliwa. ""Huwezi kwenda dukani ukiwa na njaa, kwa sababu nikipungukiwa na pesa na zaidi ya hayo nahisi njaa, naona matangazo ya bidhaa zilizosindikwa kabisa ambazo napenda sana na ninashawishika kuinunua,"" Anasema Kialbania. Kuwa wazi juu ya kile kitakachopikwa katika siku zifuatazo husaidia kuhesabu vizuri kiasi na sio kununua zaidi, kitu muhimu katika vyakula vinavyoharibika ili usivitupe baadaye kwa sababu vimeharibika. Ushauri wa Kialbania ni kununua kwa kiasi kikubwa, kwa familia moja au kati ya watu kadhaa ili kuokoa pesa. Pendekezo moja kutoka kwa Araujo ni kuangalia rafu za chini, ambapo bidhaa zisizochakatwa huwa ziko na ni za bei nafuu. Matunda na mboga ni hubadilishana kwa kila moja; cha muhimu ni kutofautisha baina yao. ""Wanatoa nyuzinyuzi, vitamini na madini ambayo ni vigumu sana kupatikana katika vyakula vingine,"" anasema Baalbania. Ili kupunguza gharama za chakula, wanachoshauri wataalam ni kununua bidhaa za msimu, kulingana na nchi na hali ya hewa yake. Kujaribu kula nyanya nje ya msimu kunazifanya kuwa ghali zaidi kwa sababu wale wanaoziuza wameamua kutumia ili kuziweka kwa miezi kadhaa au kuzizalisha kwenye greenhouses, mifumo yote inayofanya chakula kuwa ghali zaidi. Kinyume chake, katika bidhaa za msimu hupatikana kwa wingi, kwa bei ya chini, na ndio wakati ambao chakula huwa kitamu zaidi na cha lishe. Njia mbadala ni kununua wakati ni nafuu na kutumia mbinu fulani ya uhifadhi. Rahisi zaidi ni kuweka chakula kwenye friji. Zinaweza kuwa na nyama na mboga nyingi - mradi hutaki kuzila mbichi baadaye- na matunda. Unaweza pia kupika kiasi kikubwa kuliko utakachokula mara moja na kuhifadhi sehemu kwenye friji kwa ajili ya baadaye, au kupika viungo vilivyolegea na kuvigandisha kwa matumizi ya baadaye katika matayarisho. ""Hiyo huhifadhi zaidi ya 90% ya virutubisho,"" anasema Araujo, akiongeza kuwa yeye hufanya hivyo nyumbani. 7. Usinunue chapa maarufu za vyakula, lakini soma kwanza maelezo yake Kwa sababu ya uuzaji, mara nyingi tunaamini kuwa bidhaa ya chapa maarufu - pia inaitwa chapa ya kwanza- ni bora kuliko zingine. Hii si lazima iwe hivyo. ""Ni muhimu kusoma orodha ya viambato, badala ya chati ya lishe, na kutambua sukari na mafuta yenye ubora duni,"" anasema Balbanian. Araujo anasema kwamba wakati mwingine chapa za pili au hata lebo binafsi - zile  kutoka kwa mnyororo wa maduka makubwa - huwa na afya bora kwa sababu ili kupunguza bei hawatumii mafuta fulani au sukari ambayo chapa za kwanza hutumia kuzipa bidhaa ladha nyingine. Kwa wengine, sio bora, lakini sio mbaya zaidi. ""Mapendekezo yangu ni kusoma lebo na kulinganisha. Karibu kila mara zinafanana kabisa na kuna akiba kubwa,"" anasema Araujo."	https://www.bbc.com/swahili/habari-61482952
technology	Maandamano ya wakulima: Fahamu kwanini ujumbe wa Twitter wa Rihanna ulizua hisia kali India	"Saa chache baada ya ujumbe wa Rihanna katika mtandao wa twitter kuzua hisia kali duniani baada ya kuwaunga mkono wakulima waliokuwa wakiandamana , serikali ya India ilimshutumu sana mwimbaji huyo wa Marekani. Wizara ya masuala ya kigeni ilitoa taarifa rasmi ikiwakosoa watu maarufu na wengine kwa matamshi yao yasio sawa huku mawaziri na watu maarufu nchini humo nao wakalazimika kuchapisha jumbe dhidi ya propaganda ambayo inatishia umoja wa India. Baadhi ya vyombo vya habari viliangazia sana taarifa hiyo ya serikali: Mmoja ya waigizaji wa kike wa Boollywood  ambaye amekuwa akiunga mkono serikali alimuita Rihanna 'nyota wa ngono' na baadhi ya watu wakimuunga mkono mpenzi wake wa zamani Chris Brown kwa kumshambulia 2009. Ujumbe wa Rihanna siku ya Jumanne unaohusishwa na habari moja kuhusu kuzimwa kwa mtandao  katika eneo ambalo wakulima hao walikuwa wakiandamana na mara moja ukasambaa kwa haraka , ukipata likes 700,000. Kwanini hatuzungumzi kuhusu hili? aliandika msanii huyo ambaye ana wafuasi milioni 100 duniani katika mtandao huo wa kijamii. Hatua ya serikali kukabiliana na ujumbe huo ilikuwa ya haraka sana , ikiongozwa na waziri wa masuala ya ndani Amit Shah aliyetuma ujumbe wa twitter  siku ya Jumatano usiku na neno #IndiaAgainstPropaganda and #IndiaTogether. ""hakuna Propaganda zinazoweza kutishia Umoja wa India! ''Propaganda haziwezi kuamua hatma ya India .....ni maenedeleo pekee. India itaendelea kuwa na mshikamano  na kwa pamoja itaafikia maendeleo'', aliandika. Muda mfupi baadaye , mawaziri na nyota wa Bollywood na wachezaji kriketi pia walianza kutuma ujumbe katika twitter , wakitumia maeneo yaliotumiwa na bwana Shah. Uhuru wa India hauwezi kuigiliwa. Nguvu za kutoka nje zinaweza kutazama lakini haziwezi kushiriki. India inawatambua Wahindi na wanapaswa kuiamulia India. Tusalie watu wamoja kama taifa , aliandika nyota wa Kriketi Sachin Tendulkar. Maandamano hayo yamekuwa changamoto kubwa  kwa serikali ya Waziri Mkuu Narendra Modi. Makumi ya maelfu ya wakulima wamekuwa wakiandamana katika mipaka ya Delhi kupinga sheria tatu mpya za mashamba kwa zaidi ya miezi miwili. Waandamanaji hao, wakiwemo wanaume wanawake, wazee na watoto , wamekataa katakata kusitisha maandamano hayo hata wakati wa majira ya baridi, wakipiga kambi katika maeneo yalio wazi, ambapo wamekuwa wakiishi na kulala barabarani. Wengi wao wakifariki. Serikali imejitolea kusimamisha sheria hizo kwa miezi 18, lakini wakulima wanasema lazima zifutwe. Wiki iliyopita, maandamano hayo yaligonga vichwa vya habari ulimwenguni wakati maandamano ya matingatinga ya wakulima yalipomalizika kwa mapigano makali, na kusababisha mwandamanaji mmoja kupoteza maisha yake huku mamia ya polisi na waandamanaji wakijeruhiwa. Waandamanaji wengine walivamia jumba la kumbukumbu la Red Fort mjini Delhi na kusalia hapo hadi polisi walipowafukuza. Huku Ujumbe wa Rihanna ukisambaa na kuvutia maelfu ya majibu , wengi walimpongeza kwa kuliangazia suala hilo muhimu. Lakini wengi pia walimkosoa kwa kuingilia maandamano ambayo ni kinyume na sheria ambayo imetetewa na serikali na wafuasi wake. Vituo vingine vya habari vinavyounga mkono serikali vilikuwa na vichwa vya habari ambavyo vilimuelezea Rihanna kama ""mgeni asiye na habari"" ambaye alikuwa sehemu ya ""njama ya kugawanya India"" na kuapa kwamba ""propaganda hazitashinda"". Mtangazaji mmoja wa habari - kwa kile kilichoonekana kama maoni ya Waislamu - aliuliza ikiwa mwimbaji huyo wa Barbadia aliitwa Rihanna au Rehana? Waliokuwa wakimpinga walitoa picha za zamani za shambulio dhidi ya mwimbaji huyo na mpenzi wake wa zamani, wakimzidishia unyanyasaji dhidi yake. Wengine walionyesha jinsi ambavyo  wanaume wa India huamua kuwanyanyasa na kuwazima wanawake walio na maoni huru Lakini moja ya pingamizi ya kushangaza dhidi ya  mwimbaji huyo  ilitoka kwa mwigizaji wa  Kangana Ranaut, ambaye amekuwa akiunga mkono chama cha  BJP. Katika msururu wa jumbe zake za twitter, alikosoa kazi ya Rihanna, muziki wake, muonekano wake  na hata rangi yake ya ngozi. Alichapisha picha za nyota huyo wa pop akiwa amevalia vazi la bikini, na kumwita ""nyota wa ponografia"" na ""mwimbaji wa ponografia"", na akasisitiza kwamba alikuwa amelipwa  kuandika ujumbe huo. Lakini ujumbe wa Rihanna, ambao uliwaongezea sauti wakulima wanaoandamana, haungeweza kufikia serikali wakati mwafaka zaidi ya huo. Wakulima hao wametangaza mipango ya kufunga barabara kuu zinazoingia mji mkuu Jumamosi na serikali inapeleka rasilimali nyingi kuwazuia. Misumari ya chuma, fimbo, waya zenye miba, mawe na kuta za muda zimewekwa na mitaro kuchimbwa kwenye mipaka ya Delhi - huku wakulima na wakosoaji wakiishutumu serikali kwa kufanya maandalizi ""kuwa vita"" dhidi ya raia wake. Mamlaka pia inajaribu kupigana vita dhidi ya muonekani wa India ughaibuni kuhusu jinsia inavyokabliana na wakulima wake."	https://www.bbc.com/swahili/habari-55934189
religion	Familia ya Kiislamu yauawa katika shambulio la chuki 'ya kukusudia'	"Watu wanne wa familia ya Kiislamu wameuawa ""kimakusudi"" katika shambulio la gari siku ya Jumapili, polisi wa Canada wanasema. Shambulio hilo lilitokea katika mji wa London, mkoa wa Ontario. Mvulana wa miaka tisa, wa familia hiyo aliyenusurika amelazwa hospitali akiwa na majeraha mabaya. Mwanamume wa miaka 20 raia wa Canada amefunguliwa mashtaka manne ya jaribio la mauaji. Shambulio hilo lilikuwa baya zaidi kufanywa dhidi ya jamii ya Waislamu wa Canada tangu watu sita walipouawa katika msikiti mmoja mjini  Quebec mwaka 2017. ""Inaaminiwa wahasiriwa walilengwa kwa sababu walikuwa Waislamu,"" Det Supt Paul Waight aliwaambia waandishi wa habari siku ya Jumatatu. Polisi wanatafakari uwezekano wa kufungua mashtaka ya ugaidi, alisema, akiongeza inaaminiwa kuwa uhalifu wa chuki. Tunafahamu nini? Wahasiriwa ni wanawake wawili- walio na umri wa 74 na 44 - mwanamume wa miaka 46-na msichana wa miaka 15. Majina yao hayajatolewa kufuatia ombi la familia. Mvulana wa miaka tisa yuko hospitali baada ya kujeruhiwa katika shambulio hilo, polisi walisema. Polisi wamemtaja mtuhumiwa ni Nathanial Veltman, 20, wa London, Ontario. Alikamatwa bila visa vyo vyote vya ghasia karibu kilomita sita kutoka eneo la tukio. Bado haijabainishwa ikiwa mshukiwa ana uhusiano na makundi yoyote ya chuki, alisema Det Supt Waight. ""Hakuna uhusiano wowote wa hapo awali kati ya mtuhumiwa na wahasiriwa,"" Det Supt Waight alisema, akiongeza kuwa mtuhumiwa alikuwa amevalia fulana ambayo inaonekana kama ""nguo ya kujikinga mwili"". Polisi wanasema Bw. Veltman hajawahi kushtakiwa siku zilizopita. Mmoja wa mashuhuda aliaimbia CTV News kwamba alimfumba macho binti yake mdogo asione miili ya wahasiriwa. Mwingine aliimbia CTV kwamba hali katika eneo hilo ilikuwa ya ""taharuki"". ""Watu walionekana wakikimbia kila mahali anaokimbia,"" alisema Paige Martin. ""Raia walikuwa wakijaribu kuelekeza magari ya huduma za dharura pakwenda."" Sensa ya mwaka 2016 ilibaini kuwa London - mji uliopo karibu kilo mita 200 kusini magharibi mwa mwa  Toronto - unaendelea kuwa na watu kutoka jamii mbali mali. Mmoja wa watu watano alizaliwa nje ya Canada, Waarabu ndio jamii kubwa ya wachache, wakifuatiwa na jamii kutoa Asia Kusini. Shambulio hilo limepokelewaje? Waziri Mkuu wa Canada Justin Trudeau aliandika katika Twitter yake akisema ilikuwa taarifa ya  ""kuogofya"". ""Kwa wapendwa wa wale ambao walitishwa na kitendo cha jana cha chuki, tuko hapa kwa ajili yenu,"" aliandika. ""Hiki kilikuwa kitendo cha mauaji ya watu wengi, kilichotekelezwa dhidi ya Waislamu, dhidi ya wakazi wa London, kilichotokana na chuki,"" alisema Meya wa  London Ed Holder. Katika taarifa, Meya Holder alisema anazungumza na ""kwa niaba ya wakazi wote wa London ninaposema nyoyo zetu zimevunjika"". ""Tunaomboleza familia, vizazi vitatu ambavyo sasa vimekufa."" Taarifa ya Meya iliongeza kuwa ameagiza bendera zote kupeperushwa nusu mlingoti nje ya ofisi za baraza la jiji la London kwa ajili ya maombolezo ya siku tatu."	https://www.bbc.com/swahili/habari-57395418
health	Je una tatizo la ugumba? Fahamu sababu tano na tiba yake kwa wanaume	Wanaume wengi hunyamaza wakati wanapoanza kuathiriwa na tatizo la kushindwa kutekeleza wajibu wao katika ndoa ikiwemo tatizo la kushindwa kushiriki tendo la ndoa. Hivyobasi mara nyingi hulazimika kujiondolea lawama hiyo na badala yake kusema kwamba kizazi cha wake zao ndicho chenye tatizo. Utafiti umeonesha kwamba  wanaume wenye kati ya umri wa miaka 18 hadi 35 ni asilimia 15 ya idadi ya watu. Vilevile  wanaume wenye zaidi ya umri wa miaka 40  ni asilimia 40 ya wale wasioweza kuwatosheleza wake zao kindoa kutokana na tatizo linaloathiri sehemu zao za siri. (uume kushindwa). Hali hiyo humfanya mwanaume kuhisi kukejeliwa na jamii ambayo hubeza hali hiyo. Mwanaume au mwanamke aliye katika hali hiyo pia anaweza kukejeliwa au kupokea shutuma chungu nzima kutoka kwa jamii iwapo siri yake itajulikana nyumbani ama mahala popote pale. Kutokana na hilo wanaume ambao hujipata katika hali hiyo ya kiafya hupendelea sana kutoshiriki katika mjadala kuhusu suala hilo kwasababu hujihisi kukatishwa tamaa. Kunapotokea hali kama hiyo , magonjwa mengine pia huanza kumwathiri mwanaume kama huyo na mara nyingi huogopa kushiriki na wake zao katika tendo la ndoa. Na iwapo mwanaume anashindwa kutekeleza wajibu wake nyumbani, humfanya mke wake kuanza kumshuku na hivyobasi kusababisha kuzuka kwa ugomvi wa mara kwa mara bila sababu. Daktari Rasheed Adedapo Abassi, kutoka Chuo Kikuu cha Yale nchini Marekani  ana uzoefu wa miaka 19 katika afya ya wanaume. Anaelezea kile kinachosababisha mwanamke kushindwa kushika ujauzito ,tiba yake na jinsi ya kujilinda na hali hiyo. Hali ya maumbile nyeti kushindwa kuwa tayari, kwa kitaalamu Erectile dysfunction (ED) ni wakati ambapo mwanamume hawezi kushiriki katika tendo la ndoa kwa dakika 15 mfululizo. Utafiti umeonesha kwamba iwapo mwanaume ana uwezo wa kushiriki katika tendo la ndoa, sehemu yake ya siri huonesha mihemko nyakati za alfajiri anapoamka. Lakini daktari Abass anasema kwamba iwapo sehemu ya siri ya mwanaume haina mihemko, au iwapo hawezi kushiriki katika tendo la ndoa basi huenda yeye ana tatizo la ugumba. Kuna sababu kadhaa kwanini hali hii huwakumba waathiriwa. Testosterone ni homoni za kiume zinazowafanya wanaume kuhisi kuwa wanaume huku estrogen zikiwa homoni za kike ambazo humsaidia mwanamke kupata ujauzito . Kama wanaume, viwango vya homoni za  oestrogen katika mwili wa mwanamke hupungua wakati mwanamke anapofikisha umri wa miaka 50. Kwa upande wa wanaume viwango vya homoni za kiume havipungui , lakini hukabiliwa na changamoto ambazo mara nyingi hupuuzwa. Shinikizo la kiakili ni miongoni mwa sababu kuu zinazosababisha ugumba miongoni kwa wanaume.  Msongo wa mawazo unaweza kutokea iwapo mwanaume hana kazi, iwapo mwanaume hana fedha ama iwapo kuna changamoto katika ndoa yake ama kutoka kokote kule. Dalili hizi  ni tofauti na zile za kufanya mazoezi , kwasababu mazoezi husaidia moyo kusukuma damu vyema katika misuli muhimu.  Sonona husababishwa na mgando wa damu kila mahali mwilini. Hili ni suala linalohitaji msisitizo  ili kuzuia ugumba.  Mtu anapaswa kujifunza kufanya mazoezi kwa muda mfupi kila siku. ''Je Unajua mazoezi ambayo huwashauri wagonjwa wangu kufanya? Ni kushiriki katika tendo la ndoa mara kwa mara. Na kuna utafiti unaothibitisha hili, ambao naweza kusema kwamba ni ushahidi ulio sawa'', alisema Dkt Abbas. 4.Unyanyasaji wa kingono: Dkt. Abass anawashauri wanaume kushiriki katika tendo la ndoa mara 21 kwa mwezi . Inadaiwa kwamba kushiriki katika tendo la ndoa mara kwa mara kunasaidia kuzuia saratani ya tezi dume. 5.Ukosefu wa maji safi Suala hili linaonekana kama la kushangaza kwa watu wengi, kulingana na Dkt Abbas. Hatahivyo , anaelezea kwamba ukosefu wa maji safi , ambayo hayana virutubisho , huathiri afya ya uzazi ya wanaume. Aliongezea kwamba serikali imelazimika kuhakikisha uwepo wa maji safi ya kunywa kwa kuweka dawa kama vile Fluoride, Calcium na Selenite. Inahakikisha kwamba maji yana virutubisho vyote ili afya ya wanaume iwe bora.	https://www.bbc.com/swahili/habari-58554559
politics	Marekani yatoa tahadhari ya kiwango cha juu kufuatia kuapishwa kwa rais Joe Biden	"Maafisa wakuu wa usalama  nchini Marekani wameonya kuhusu tisho la tukio la kigaidi nchini humo kutoka kwa watu wasiopenda matokeo ya uchaguzi uliopita. Idara ya usalama wa ndani nchini humo imesema kwamba uvamizi wa tarehe sita Januari wa majengo ya bunge uliotekelezwa na wafuasi wa Donald Trump huenda umewapatia msukumo watu wenye itikadi kali. Katika taarifa yake kwa umma , imeonya kuhusu tisho kutoka kwa watu binafsi waliokasirishwa na jinsi serikali inavyotekeleza mamlaka yake. Lakini pia iliongezea kwamba hakuna habari za moja kwa moja kuhusu njama fulani. Uvamizi wa jengo la bunge nchini Marekani ulijiri wakati ambapo wabunge wa bunge la uwakilishi walikuwa wanakongamana kuthibitisha ushindi wa rais Joe Biden . Aliyekuwa rais Donald Trump awali alikuwa amehutubia maelefu ya wafuasi wake nje ya Ikuu ya Whitehouse na kurejelea madai yasio ya kweli kwamba uchaguzi huo ulikuwa umeibwa. Aliwaambia: Iwapo hamtapigana hamutakuwa na taifa tena. Kundi moja baadaye likaelekea katika jengo la Bunge la Capitol , na kuwashinda nguvu maafisa wa usalama na kuingia ndani . Watu watano akiwemo afisa mmoja wa polisi alifariki katika ghasia hizo. Rais Trump kwa sasa ameshtakiwa na bunge la uwakilishi  kwa kuchochea ghasia na kesi yake katika bunge la seneti inatarajiwa kuanza mwezi ujao. Taarifa hiyo ya tahadhari iliotolewa siku ya Jumatano  ilisema kwamba idara hiyo inaamini kwamba tishio litaendelea kuwepo katika wiki zinazojiri baada ya rais kuapishwa. ''Habari zinasema kwamba  watu wenye itikadi kali na wanaopinga utekelezwaji wa mamlaka ya serikali na kuapishwa kwa rais  pamoja na malalamishi mengine yanayosababishwa na madai ya uwongo, yanaweza kuendelea kuchochea vurugu'', ""ilisema. Tahadhari hiyo iliongezea kwamba raia wa Marekani walio na itikadi kali  huenda wakachochewa na kupewa msukumo na uvamizi wa jengo la bunge ili kuwalenga wabunge na vifaa vya serikali. Ni tahadhari ya kwanza kwa umma kutolewa na idara hiyo katika kipindi cha mwaka mmoja. Uvamizi wa jengo la bunge uliwashangaza wengi  nchini humo na mamlaka ilichukua hatua za haraka kuwatambua na kuwakamata wahusika. Waendesha mashtaka wanasema kwamba kufikia sasa wamewatambua washukiwa 400 na kuwakamata 135 kuhusiana na ghasia hizo."	https://www.bbc.com/swahili/habari-55837170
technology	Instagram kuficha idadi ya 'likes' kuondoa 'ushawishi' miongoni mwa watumiaji	Instagram inaficha idadi ya 'likes' kwenye posti zinazowekwa katika nchi kadhaa, ili kuondoa hali ya ushawishi kwa watumiaji. Majaribio ambayo yanaanza siku ya Alhamisi, hii ikimaanisha kuwa watumiaji wataona jina la mtumiaji wa anuani na chini ya picha zilizowekwa hawataona idadi ya waliopenda picha hizo. Imeelezwa kuwa mitandao ya kijamii inaweza kuchangia hali ya 'kutojiamini' na pia vijana kujiona 'hawafai'. Instagram imefanya majaribio katika nchi ya Canada mwezi Mei na majaribio mengine yanafanyika Australia, New Zealand, Ireland, Italy, Japan na Brazil, Kampuni hiyo imeiambia BBC. Dawa ya wadhalilishaji mtandaoni inakuja Kampuni ya Facebook yakiri kukabiliwa na matizo ya kiufundi ''Tuna matumaini kuwa jaribio hili itaondoa hali ya wasiwasi wa kutaka kujua idadi gani ya watu waliopenda kilichowekwa kwenye mtandao huo, hivyo watu wataweka vitu vyao vile wapendavyo wao,'' Mia Garlick mtaalamu kutoka Facebook Australia na mkurugenzi wa masuala ya sera nchini New Zealand ameeleza. Nia ya kutekeleza hatua hii ni kuwafanya watumiaji wasione wanahukumiwa na kuona ''kama mabadiliko haya yatawasaidia watu kutojali kuhusu kupendwa kwa wanachokiweka mtandaoni''. Instagram imesema kuwa jaribio hilo halitaathiri mfumo wa tathimini kwa ajili ya biashara. Na watumiaji bado wataweza kuona orodha ya watu waliopenda kilichowekwa mtandaoni kwa kubofya kwenye picha hiyo. Wakati jaribio lilipokuwa likifanyika Canada instagram ilisema nia ilikuwa kupunguza mashinikizo ambayo yalifanya watumiaji kushindana mtandaoni ili wanachokiwekwa kipate idadi kubwa ya 'likes' ''Tunataka watu waondoe hofu kubwa kuhusu wapata 'likes' ngapi bali wapate muda wa kuungana na marafiki wanaowajali''. Alieleza afisa wa juu wa kampuni ya Instagram Adam Mosseri wakati ambapo idadi ya 'likes' kwenye kinachowekwa kimekuwa kipimo cha mafanikio na umaarufu kwenye mtandao huo. Tafiti zinaeleza kuwa mrejesho wa papo hapo kuhusu kinachowekwa mtandaoni kinawafanya watu waendelee kujiamini lakini pia zimewafanya wengine kujiona hawafai ikiwa hawapati mrejesho wa kuridhisha. Tafiti zimehusisha mitandao ya kijamii na athari za afya ya akili, hasa kwa vijana. Idadi ya 'likes' ni njia pia ya kuweka thamani ya kitu kilichowekwa mtandaoni kwa upande wa kibiashara ndani ya Instagram. Watu wenye ushawishi ambao hulipwa kwa ajili ya yale wanayoyaonesha hupimwa kwa idadi ya watu walichopenda kilichowekwa nao katika mitandao ya kijamii. Mwanzoni mwa mwezi huu Instagram ilitangaza kuwa na mfumo mpya wa kukomesha udhalilishaji kwenye mtandao wake.	https://www.bbc.com/swahili/habari-49026260
health	Ule nini na nini cha kuepuka kula wakati wa kuharisha?	"Ni vyakula gani ni bora na ambavyo vina madhara? Je, nimeze dawa ili kuizuia? Haya ni baadhi tu ya maswali ambayo hujitokeza pale unapoharisha, hali inayoweza kusababishwa na kitu chochote kuanzia maradhi sugu au saratani hadi msongo wa mawazo au hali mbaya ya ulaji. Kila kesi ni tofauti na watu wanaweza kujibu tofauti kwa vyakula vingi tofauti. Jambo la kwanza ambalo wataalamu wanapendekeza ni kuhakikisha kuwa mtu huyo ana maji mengi, haswa linapokuja suala la watoto na wazee. ""Kunywa maji na lishe ni nguzo za matibabu ya kuhara katika umri wote, haswa kwa watoto wachanga na watoto wadogo,"" daktari wa watoto Luciana Rodrigues Silva, makamu wa rais wa Chama cha Madaktari cha Brazil (AMB) na profesa, aliiambia BBC News Brazil. Kuna vyakula vinavyopendekezwa kwa watu kwa ujumla, lakini ""menyu"" hii itategemea sifa za kila mtu, kama vile historia ya afya, umri na ukubwa wa wa tatizo la kuhara, inaonesha mfululizo wa tafiti na wataalamu walioshauriwa na Cristiane Martins kwa BBC. Pia, ni muhimu kuelewa kwamba sio tu kuhusu vyakula vinavyopendekezwa au la, lakini pia jinsi vinavyohifadhiwa, vinavyotayarishwa na kutumiwa. Kila kesi ni ya kipekee na ni juu ya mtaalamu maalumu kutoa muongozo kuhusu nini kifanyike. Lakini, kwa ujumla, wataalamu hawapendekeza aina fulani za vyakula ambazo huwa zinazidisha kuhara kwa baadhi ya watu. Hizo ni pamoja na vyakula vya mafuta, vilivyotiwa viungo, vilivyokaangwa na vitamu, pamoja na juisi, vinywaji vyenye kileo, na vyakula ambavyo ni vya nafaka nzima au vyenye nyuzi za lishe zisizoweza kuyeyuka (kama vile maharagwe na ngano nzima). Kuna sababu nyingi zinazowezekana za kuhara, ikiwa ni pamoja na maambukizi, kuvimba, sumu ya chakula, mizio ya chakula, lishe isiyo na usawa, covid, athari za dawa, mkazo, au hali sugu kama saratani, ugonjwa wa Crohn, ugonjwa wa vidonda vya tumbo. Ugonjwa wa kuhara unaweza kuwa wa kawaida, lakini ni hali mbaya ya kiafya ambayo inaweza hata kuua ikiwa haitatibiwa vizuri. Wataalamu na mamlaka za afya wanapendekeza utafute matibabu kwa ajili ya kuhara kwa zaidi ya wiki moja, damu, usaha, au ute wa kuteleza kwenye kinyesi, kutapika mara kwa mara, maumivu ya tumbo yanayoendelea au makali, kupungua uzito, mapigo ya moyo, dalili za upungufu wa maji mwilini, au mabadiliko ya rangi ya kinyesi. Wataalam wanapendekeza si kukomesha kuhara, kwa sababu ni udhihirisho wa ulinzi wa mwili na kujaribu kuzuia inaweza kuathiri mapambano dhidi ya sumu kutoka kwa bakteria ambayo husababisha kuvimba ndani ya utumbo, kwa mfano. Lakini kuna vyakula ambavyo kwa ujumla vinapendekezwa kwa kila mtu ili kupunguza au kutoongeza dalili, kama vile kuku ambaye hajanona, samaki (sio mafuta), nyama isiyo na mafuta, wali mweupe, tufaa ambazo hazijachujwa, karoti, mchuzi wa maharagwe na ndizi . Hivi ni vyakula vinavyoitwa vyenye kusabisha kufunga choo , ambavyo kwa ujumla husababisha kupunguzwa kwa kiasi cha kinyesi na kuongezeka kwa muda wa ""kasi ya usafiri wa kinyesi kwenye utumbo"", ambayo husaidia kupunguza dalili na kuzuia matatizo kama vile upungufu wa maji mwilini na kupoteza uzito, unaelezea mwongozo wa Chuo Kikuu cha Shirikisho cha Triangulo Mineiro (UFTM). Kadhalika, wale wanaougua magonjwa kama vile ugonjwa wa Crohn wanashauriwa kuweka kumbukumbu ya kile wanachokula na athari za vyakula hivi kwenye utumbo ili udhibiti huu uwe sahihi zaidi na binafsi. Inastahili kusisitiza kwamba kufikiri juu ya chakula cha mgonjwa wa kuhara haipaswi kuzingatia tu aina ya chakula, bali pia kuzingatia namna kinavyohifadhiwa, kutayarishwa na kutumiwa. Kila kesi ni ya kipekee na watu wanaweza kujibu tofauti kwa vyakula vingi tofauti. Lakini kuna idadi ya vyakula ambavyo havipendekezwi kwa watu wanaougua kuhara. Baadhi ya vyakula hivi huchukuliwa kuwa huongeza hali ya kuharisha. Orodha ya vyakula visivyopendekezwa kwa ujumla ni pamoja na: Sharubati ina kiwango cha juu cha fructose, ambayo huharakisha usafirishaji wa utumbo, kwa hivyo inapaswa kuepukwa. Bidhaa za maziwa ""Bidhaa za maziwa zinaweza kusababisha kuhara,"" mtaalamu wa lishe Durval Ribas Filho, rais wa Chama cha Brazili cha Nutrology, aliiambia BBC News Brazil."	https://www.bbc.com/swahili/articles/cv2pxv09ldxo
entertainment	Video ya kichakuro iliosambaa mtandaoni	Ushawahi kumuona kichakuro akila chakula. Tazama video hii iliyosambaa mtandaoni inayoonesha matukio ya kipekee ya kichakuro.	https://www.bbc.com/swahili/habari-53309186
politics	CUF 'Hatutashiriki tena Uchaguzi bila Tume huru'	"Mwenyekiti wa chama cha upinzani cha CUF, nchini Tanzania kimesema chama chake hakitashiriki tena uchaguzi nchini humo mpaka Tume huru ya uchaguzi iundwe. Profesa Ibrahimu Lipumba amesema hakubaliani na matokeo ya uchaguzi uliofanyika Oktoba 28, kwa kuwa umegubikwa na mapungufu. ""Zoezi la kuwaapisha mawakala liliendeshwa kinyume Cha taratibu,Uchaguzi wa Mwaka huu haukuwa na siri. kwa sababu kwenye karatasi za kupiga kura ziko namba za vitambulisho vya wapiga kura."""	https://www.bbc.com/swahili/habari-54779783
health	Pele: Gwiji wa Brazil asema yuko 'imara na mwenye matumaini mengi'	"Gwiji wa Brazil Pele anasema ""yuko imara na mwenye matumaini makubwa"" alipokuwa akipatiwa matibabu katika hospitali ya Sao Paulo. Katika taarifa iliyotolewa Jumamosi alisema jumbe za kumuunga mkono pamoja na kutazama Brazil kwenye Kombe la Dunia zimempa ""nguvu"". Hapo awali hospitali hiyo ilisema ""bado anaendelea na matibabu na yuko sawa"". Inafuatia ripoti nchini Brazil kwamba alikuwa anaanza huduma ya mwisho wa maisha baada ya tiba ya kemikali ya chemotherapy kushindwa kufanya kazi. ""Rafiki zangu, ninataka kila mtu kuwa mtulivu na chanya,"" alisema katika taarifa kwenye Instagram. ""Niko imara, nina matumaini makubwa na ninafuatilia matibabu yangu kama kawaida. Napenda kuwashukuru timu nzima ya madaktari na wauguzi kwa huduma zote nilizopata. ""Nina imani kubwa kwa Mungu na kila ujumbe wa upendo ninaopokea kutoka kwako duniani kote hunifanya niwe na nguvu nyingi. Pia mimi natazama Brazil inapocheza kwenye Kombe la Dunia! ""Asante sana kwa kila kitu."" Mshindi huyo wa Kombe la Dunia mara tatu, 82 amekuwa hospitalini tangu Jumanne, na Alhamisi usiku alisema ilikuwa ni ""ziara ya kawaida ya kila mwezi"". Aliondolewa uvimbe kwenye utumbo wake mnamo Septemba 2021. Taarifa kutoka Hospitali ya Israelta Albert Einstein siku ya Jumamosi ilisema Pele ""alikuwa na mwitikio mzuri wa matibabu ya maambukizo ya kupumua"". Iliongeza kuwa alikuwa akipitia ""utathmini upya wa matibabu ya chemotherapy"". Mshambuliaji huyo mashuhuri aligundulika kuwa na maambukizo ya kupumua na mnamo Ijumaa hospitali ilikuwa imesema alikuwa katika hali nzuri. Siku ya Jumamosi, taarifa hiyo mpya ilisema hali yake haijazidi kuwa mbaya katika saa 24 zilizopita. Wakati huo huo, ujumbe wa kumpa moyo umetumwa kutoka kote ulimwenguni. Akizungumza Jumamosi, nahodha wa Uingereza Harry Kane alisema: ""Tunasikitika sana kusikia habari za yeye kuwa mgonjwa lakini tunamtakia heri, si mimi tu bali timu yote ya  maandalizi ya Uingereza. Yeye ametoa hamasa, ni mtu wa kipekee sana."" Mshambulizi wa zamani wa Ujerumani aliyeshinda Kom be la Dunia, Jurgen Klinsmann, akizungumza kwenye matangazo ya Kombe la Dunia la BBC One Jumamosi, alisema: ""Pele ni mtu mzuri sana. Mtu bora wa kandanda duniani. Tunaweza tu kuomba na kutumaini mema."" Beki wa zamani wa Argentina Pablo Zabaleta aliongeza kwenye BBC One: ""Ni habari za kusikitisha sana kusikia kuhusu Pele. Amekuwa msukumo wa kweli kwetu sote, ndani na nje ya uwanja. Daima amekuwa mtu mashuhuri."" ""Tunamuombea Mfalme,"" mshambuliaji wa Ufaransa Kylian Mbappe aliweka ujumbe kwenye mtandao wa Twitter."" Taifa mwenyeji wa Kombe la Dunia Qatar lilionyesha kumuunga mkono Pele siku ya Jumamosi, na kuwasha majengo kwa ujumbe wa ""Pona haraka Pele"". Uwanja wa Lusail mjini Doha, ambao utakuwa mwenyeji wa fainali ya Kombe la Dunia tarehe 18 Desemba, na Aspire Tower karibu na Uwanja wa Khalifa, ulipambwa kwa picha za Pele katika shati lake maarufu namba 10. Wasiwasi ulizuka hapo awali Jumatano wakati ESPN Brasil iliporipoti Pele alikuwa amelazwa, huku binti yake Kely Nascimento akisema ""hakuna dharura"" iliyohusika, yaani alikuwa akipata matibabu ya kawaida. Pele aliwashukuru watu waliomtakia heri siku ya Ijumaa kwa kutuma ""ujumbe wa matumaini"" na kusema kukaa kwake hospitalini ni katika ""ziara ya kawaida"". Mshambuliaji huyo wa zamani ndiye mfungaji bora wa muda wote wa Brazil akiwa na mabao 77 katika michezo 92 na alifunga katika michuano minne ya Kombe la Dunia. Santos, klabu yake pekee ya Brazil, iliweka ujumbe kwenye mtandao wa Twitter: ""Dunia nzima inakutakia mema, Mfalme Pele""."	https://www.bbc.com/swahili/articles/cl4gdl1rem4o
politics	José Eduardo dos Santos: Aliyeongoza mipango ya kuleta amani licha ya dosari zake	"José Eduardo dos Santos, rais wa pili wa Angola ambaye alitawala taifa hilo lenye utajiri wa madini kwa takriban miongo minne, amefariki dunia akiwa na umri wa miaka 79, serikali inasema. Alifariki nchini Uhispania ambako alipatiwa matibabu baada ya kupatwa na mshtuko wa moyo. Dos Santos atakumbukwa kwa kumaliza vita vya wenyewe kwa wenyewe vilivyodumu kwa muda mrefu mwanzoni mwa miaka ya 2000 - wafuasi wake walimwita ""mbunifu wa amani"". Lakini urithi wake umechafuliwa na viwango vya juu vya ufisadi na ukiukaji wa haki za binadamu alipokuwa madarakani. Akiwa amehitimu katika uhandisi wa petroli katika Umoja wa Kisovieti mwaka wa 1969, Dos Santos alikuwa na umri wa miaka 37 tu alipokuwa rais wa Angola muongo mmoja baadaye, kufuatia kifo cha rais wa kwanza, António Agostinho Neto. Wakati huo, miaka minne tu baada ya kupata uhuru mwaka 1975, nchi hiyo ilikumbwa na vita vya wenyewe kwa wenyewe kati ya makundi mawili yaliyokuwa yakipigania ukoloni wa Ureno - MPLA ya Dos Santos na Unita. Vita hivyo vilidumu kwa miaka 27 na kuangamiza nchi. Takriban watu 500,000 wanaaminika kufariki katika mzozo huo. Pia ilivutia mataifa ya kigeni, huku Afrika Kusini - wakati huo ikiwa chini ya utawala wa wazungu wachache - kutuma wanajeshi kuunga mkono Unita, wakati vikosi vya Cuba viliingilia kati upande wa serikali. Dos Santos aliongoza nchi ya chama kimoja lenye mwelekeo wa Umaksi hadi kuanguka kwa Muungano wa Kisovieti na mwisho wa Vita Baridi vilisabaisha MPLA na Unita kutia saini makubaliano ya amani. Jose Eduardo dos Santos: Rais wa zamani wa Angola aaga dunia Ilishuhudia Dos Santos na Jonas Savimbi wa Unita wakikabiliana katika chaguzi za kwanza za vyama vingi nchini Angola tangu uhuru. Dos Santos alimshinda Savimbi kwa tofauti ndogo, na kusababisha duru ya pili kuitishwa, lakini Savimbi aliigomea, na kuchagua kuchukua tena silaha. Zaidi ya muongo mmoja baadaye, Februari 2002, wanajeshi wa Dos Santos walimuua Savimbi na makubaliano ya amani baadaye yakajadiliwa na uongozi mpya wa Unita. ""Hakuna risasi moja zaidi, tunapaswa kuwahifadhi watu hai na kujadili amani,"" Dos Santos alisema wakati huo, alipokuwa karibu kutangaza rasmi mwisho wa vita. Kwa hivyo, nchi mpya ilizaliwa. Kujenga upya na maridhiano yalikuwa malengo makuu ya Dos Santos. Wakati huo, alifurahia umaarufu mkubwa, kama ilivyooneshwa na ushindi wa MPLA katika uchaguzi wa 2008 na 82% ya kura. Hata hivyo, katika miaka iliyofuata, shutuma za ufisadi wa hali ya juu, hasa katika sekta ya mafuta, usimamizi mbovu wa uchumi na kukandamiza upinzani wa kisiasa ulitawala utawala wake. Dos Santos, ambaye alipata sifa ya kuwa rais asiye na hisia, alisema machache sana juu ya mambo haya hadharani, huku hali ya kutoridhika na utawala wake kulikua. Ilisababisha kuongezeka kwa usalama wake wa kibinafsi na wa familia. Katika moja ya mahojiano yake ya nadra ya kwenye televisheni, mwaka 2013, Dos Santos aliiambia idhaa ya Kireno ya SIC kwamba Angola ilikuwa imara kabisa, na kwamba makundi yanayopinga utawala wake yalikuwa madogo sana na ""yanatambulika vyema"". Kufikia wakati huo, upendeleo ulikuwa tayari umeenea. Aliteua wanafamilia na marafiki wa karibu katika nyadhifa kubwa serikalini, akiwemo mwanawe José Filomeno dos Santos, anayejulikana pia kama Zenu, kama mkuu wa Mfuko wa Fedha wa Angola, na baadaye, binti yake Isabel dos Santos kama mkuu wa kampuni ya mafuta ya Sonangol. Alisemekana kuwa mwanamke tajiri zaidi barani Afrika. Kwa kuongezeka, ilionekana kana kwamba Angola ilikuwa inageuka kuwa ya udikteta, huku wanasiasa wa upinzani, wanaharakati wa haki za kiraia na waandishi wa habari wakiteswa na hata kuuawa. Mojawapo ya kesi ambazo zilijulikana sana duniani kote, na kwa hakika kuathiri urithi wa Dos Santos, ilikuwa ni kukamatwa kwa wanaharakati 17 ambao walituhumiwa kwa ""uhalifu wa uasi"" na kupanga njama ya mapinduzi. Mnamo 2017, miaka 38 baada ya kula kiapo cha kwanza, Dos Santos aliwashangaza Waangola wengi kwa kujiuzulu. Alimchagua Waziri wake wa zamani wa Ulinzi, João Lourenço, kuwa mrithi wake. Mwaka mmoja baadaye, Dos Santos pia alijiuzulu kama kiongozi wa MPLA. Katika hotuba yake ya mwisho kwa chama, alikiri kuwa alifanya makosa katika kipindi kirefu alichokuwa madarakani. ""Makosa ni sehemu muhimu ya mchakato wa kuboresha, kwa hivyo inasemekana tunajifunza kutokana na makosa,"" aliuambia umati. Dos Santos pia alisema aliondoka madarakani akiwa ameinua kichwa chake - na alipewa cheo cha ""rais mstaafu"" na chama chake. Lakini msimamo wake ulikuwa dhaifu. Akiwa amedhamiria kupambana na ufisadi nchini Angola, Bw Lourenço aliyechaguliwa hivi karibuni alimgeukia kiongozi wake wa zamani na kumlenga Dos Santos - sio moja kwa moja, bali kupitia watoto wake. Mwanawe Zenu, kwa mfano, alifungwa jela miaka mitano kwa ulaghai baada ya $500m (£378m) kuhamishwa kutoka benki ya kitaifa ya Angola hadi akaunti nchini Uingereza. Binti yake, Isabel, amepigwa marufuku kuingia Marekani kwa ""kuhusika katika ufisadi mkubwa"", kulingana na idara ya serikali ya Marekani. Mnamo 2020, BBC iliripoti kuhusu nyaraka zilizofichuliwa ambazo zilifichua jinsi alivyojitajirisha kupitia madai ya kuinyonya nchi yake kwa ufisadi. Wakati huo, Bi Dos Santos alisema madai dhidi yake ni ya uongo kabisa na kwamba kulikuwa na uwindaji uliochochewa kisiasa na serikali ya Angola. Mara tu baada ya kuondoka madarakani, Dos Santos alienda uhamishoni huko Barcelona, ​​Uhispania, ambako aliripotiwa kutibiwa kwa muda mrefu hali ya afya ambayo haikuwahi kuthibitishwa rasmi na wanafamilia wake, licha ya kuripotiwa kwa vyombo vya habari vya Angola kwa miaka mingi. Alizuru Angola mara ya mwisho mnamo Septemba 2021, ambapo alikaa hadi mwanzoni mwa mwaka 2022. Wakati akiwa nchini humo, alikutana na Rais Lourenço mara mbili katika makazi yake rasmi. Hatahivyo, mikutano hii haikuleta ahueni yoyote kwa nasaba ya Dos Santos, wala kufuta doa kwenye urithi wake. Kwa kuleta amani nchini Angola angeweza kukumbukwa kama shujaa wa taifa, lakini muda wake mrefu madarakani, hatua za uonevu alizoanzisha na ufisadi chini ya ulinzi wake uliharibu sifa hiyo."	https://www.bbc.com/swahili/articles/c2xnygz678eo
sports	Tetesi kubwa tano za soka Ulaya jioni hii (26.07.2022)	Frenkie De Jong ameiangushia bomu Man Utd, kwa mujibu wa ripoti kutoka Uhispania. Inadaiwa kuwa Mholanzi huyo yuko tayari kuondoka Barcelona iwapo tu uhamisho wake kwenda  Chelsea kunaweza kukubaliwa. Hata hivyo The Blues bado hawajajiandaa kufikia ofa ya United, inaripotiwa. Lakini wanaweza kuongeza pesa za ziada kwa kuuza wachezaji wengi wasiohitajika. Wakati huohuo mustakabali wa Cristiano Ronaldo umekuwa na sura mpya kwani amewasili Manchester kuthibitisha nia yake ya kutaka kuihama klabu hiyo Masaibu ya Timo Werner Chelsea hatimaye yanaweza kumalizika kufuatia habari kwamba Juventus wanavutiwa na mshambuliaji huyo. Kwa hakika, The Blues tayari wamempa Mjerumani huyo kwa wababe hao wa Serie A msimu huu wa joto kama sehemu ya ofa ya pesa taslimu pamoja na mchezaji kwa ajili ya beki Matthijs de Ligt. Hata hivyo, walipendekeza  mkataba wa moja kwa moja kwa Mholanzi huyo, ambaye hatimaye alijiunga na Bayern Munich. Manchester United wanaripotiwa kuwa tayari kutuma ofa moja ya mwisho kwa Antony licha ya Ajax kuweka gharama  inayozidi £65m. Na, wakati vyanzo vya Old Trafford vimekuwa na hamu ya kusema kwamba fowadi huyo hangefika kama mbadala wa Cristiano Ronaldo, bado kuna kazi ya kufanya ikiwa mchezaji yeyote atacheza dhidi ya Brighton wikendi ya ufunguzi. Klabu  ya AC Milan kwa mara nyingine imekwama katika harakati zake za kumsaka mlinzi wa Club Brugge Charles De Ketelaere Inasemekana kuwa Rossoneri wameafikiana na kiungo mshambuliaji, lakini klabu hizo mbili zimesalia katika mzozo kuhusu ada ya uhamisho. Wawakilishi wa kila mmoja wao walikutana nchini Uswizi mapema leo, lakini majadiliano yalimalizika bila azimio.	https://www.bbc.com/swahili/articles/cd1nnp2jwrwo
sports	Tetesi za soka Ulaya Jumatano 04.08.2021:Grealish, Maddison, Kane, Lukaku, Abraham, Ibrahimovic, Coady, Kounde	"Manchester City inakaribia  kumsajili  nahodha wa Aston Villa  Jack Grealish kwa pauni milioni 100 . Mkataba unaweza kuhitimishwa kwa wakati kwa kiungo huyo wa England kucheza kwenye mechi yao ya community shield dhidi ya  Leicester City Jumamosi. Hatua ya nyota huyo wa  miaka 25  kufanikisha  uhamisho huo itavunja rekodi ya Uingereza Ada yake itazidi pauni milioni 89 ambazo Manchester United ililipa kumsajili tena kiungo wa Ufaransa Paul Pogba kutoka Juventus mnamo 2016. Grealish yuko tayari kuhama  baada ya kurudi kwenye mazoezi ya kabla ya msimu na Aston Villa baada ya Euro 2020. Manchester City wako tayari kulipa pauni milioni 130 kwa ajili ya mshambuliaji wa Tottenham  na England Harry Kane, 27, na wamesalia kuwa na matumaini kwamba wanaweza kusaini mkataba naye. (Athletic, subscription required) Arsenal  wamependekeza mkataba wa nyongeza ya pesa kwa ajili ya kiungo wa kati wa  Leicester City na  England James Maddison. Inasemekana The Gunners wanasita kulipa pauni milioni 60, malipo yanayotakikana kwa ajili ya mchezaji huyo mwenye umri wa miaka 24, kwa hiyo watatoa ofa ya mchezaji kama sehemu ya dau hilo. (football.london) Inter Milan watakubali kwa shingo upande dau la takriban pauni milioni 100 kutoka kwa mshambuliaji wa Chelsea Mbelgiji Romelu Lukaku, 28,  baada ya maafisa katika klabu hiyo kukubali kibinafsi kuwa wanahitaji kumtoa mmoja wa wachezaji mashuhuri msimu huu ili kuweka sawa mahesabu yao ya pesa. (Metro) Lukaku anasemekana kutaka kurejea Chelsea lakinii anahisi kuna mambo ambayo hajayajakamilika katika Stamford Bridge. (Sun) Mlinzi wa Uhispania Aymeric Laporte ameieleza wazi Manchester City kwamba anahitaji kuhamia  La Liga msimu huu, huku  Barcelona  na  Real Madrid zikiwa makini kusaini mkataba na mchezaji huyo mwenye umri wa miaka 27. (90min) Southampton na West Ham zinamtaka mlinzi wa kikosi cha vijana wenye umri wa miaka 21 wa  Nice na  Austria-21 Flavius Daniliuc, 20. (Mail) Liverpool,  pamoja na timu zisizojulikana  za Primia ligi, wanataka kusaini mkataba na mshambuliajii  wa Bournemouth Mholanzi Arnaut Danjuma, 24, ambaye tayari anatakiwa kwa dau na timu ya Villarreal. The Cherries  wanasemekana kumtaka kwa mkataba huru wa pauni milioni 21.5. (Marca - in Spanish) Aston Villa  wana matumaini ya kusaini mkataba na mshambuliaji  wa Chelsea  na England  Tammy Abraham, 23,  na mlinzi wa  Manchester United  Axel Tuanzebe, 23. Wote walicheza kwa mkataba wa mkopo katika klabu ya  Villa Park na waliisaidia klabu hiyo kupandishwa daraja na kuingia katika Primia Ligi  katika 2018-19. (Telegraph - subscription required) Chelsea wamemtoa kama ofa winga Mbrazili  Kenedy  kwa  klabu ya Sevilla ikiwa ni kama sehemu ya mkataba wao na Jules Kounde,22, baada ya mlinzi mwenzake Mfaransa  Kurt Zouma, 26, kutolewa awali katika sehemu ya kubadilishana wachezaji na  the Blues. (Sun) Mshambuliaji wa Ureno Cristiano Ronaldo atataka bado kuondoka   Juventus  kuelekea Real Madrid, lakini mchezaji huyo mwenye umri wa miaka 36, anafahamu kuwa fursa zake za kurejea Bernabeu zinategemea iwapo klabu hiyo ya Uhispania itafanikiwa katika harakati zake za kumtaka mshambuliaji wa  Paris St-Germain,  22 Mfaransa Kylian Mbappe. (AS - in Spanish) Wageni wa Primia Ligi  Brentford  wanakamilisha mkataba kwa ajili ya kiungo wa kati wa  Midtjylland Msweden Swedenn 21,  Jens Cajuste, ambaye amehusishwa na taarifa za kuhamia katika klabu ya Rennes. (Sportbladet - in Swedish) Mshambuliaji Msweden Zlatan Ibrahimovic, 39, ""alijaribu bahati yake"" kuhusu uwezekano wa kurejea  Paris St-Germain kabla ya kukubali mkataba mpya wa mwaka mmoja katika AC Milan. (Le Parisien - in French) Leeds United  wana ushindani katika dau la kusaini mkataba na mchezaji wa kikosi cha vijana walio china ya umri wa miaka 21 cha Uholanzi  Noa Lang. Kulingana na ripoti klabu ya ligi ya Uhispania Sevilla pia wanamtaka winga huyo mwenye umri wa miaka 22. (El Desmarque - in Spanish) West Ham wanaamini wana asilimia 10 pekee ya uwezekano wa kusaini tena mkataba na mchezaji wa kimataifa wa  England Jesse Lingard  kutoka  Manchester United. Mchezaji huyo mwenye umri wa miaka 28,  ambaye mkataba wake katika  Old Trafford unaisha msimu ujao wa kiangazi, amerejea katika mazoezi kabla ya msimu na The Red Devils. (Sky Sports) West Brom wanaangalia uwezekano wa kumhamisha mshambuliaji wa klabu ya  Derby County kutoka  Wales Tom Lawrence mwenye umri wa miaka 27. (Mail)"	https://www.bbc.com/swahili/habari-58082436
politics	Watu kadhaa wauawa katika shambulio la wanamgambo wa Kiislamu Msumbiji	"Watu kadhaa wameuawa kufuatia shambulio lililotokea mjini Palma, kaskazini mwa Msumbiji, kwa mujibu wa msemaji wa idara ya usalama. Watu saba wameuawa wakati wakijaribu kutoroka mapigano hayo katika hoteli moja, amesema Omar Saranga. Mamia ya wengine wageni na wenyeji waliripotiwa kuokolewa. Eneo hilo limevamiwa na wapiganaji tangu Jumatano. Watu walioshuhudia wameelezea jinsi walivyokuwa wakijificha ili waweze kuokolewe kwa njia ya boti, katika fukwe walikokutana na miili iliyotenganishwa na vichwa. Katika tovuti ya askari wa majini inaonesha boti kubwa zikiwa maeneo ya Palma, na katika fukwe ya Pemba mpaka eneo la kusini ambapo watu walikuwa wanajaribu kutorokea huko kwa namna yeyote - boti za mizigo, meli za abiria na aina nyingine za boti. Mkandarasi mmoja aliiambia BBC kuwa watu wengi walitoroka katika hoteli hiyo kwa makundi kwa kujificha pembezoni mwa ufukwe majira ya usiku waliweza kufanikiwa kutoroka na boti siku ya Jumamosi asubuhi. Alisema watu wengi waliweza kufika salama na boti zilirudi Jumapili kuokoa wengine. Alisema raia ambao walikuwa wanafanyakazi na kuishi katika eneo hilo walionekana kusaidia katika shughuli za uokoaji. ""Wauzaji wa bidhaa za ndani na makampuni, walikuwa mashujaa katika zoezi zima la uakoji. Kwa muda mfupi walifanikiwa kuratibu namna ya kuwaokoa wahanga kwa kutumia boti na kufanikisha kuwaondoa wakiwa usalama."" ""Sijui msaada kutoka makampuni makubwa ulikuwa wapi au hata kutoka nje ya nchi?"" aliuliza. Raia wa Afrika Kusini, Adrian Nel aliuliwa wakati akijaribu kutoroka wanamgambo hao, mama yake Bi. Meryl Knox aliiambia BBC. Mume wake, Gregory, alifanikiwa kutoroka katika mji huo wa Palma - ingawa aliiambia AFP kuwa ilimbidi kubeba mwili wa marehemu mtoto wake mmoja wa kiume mpaka alipookolewa. Ingawa mtoto wake mwingine aliweza kutoroka. Lakini walipoondoka, Bi Knox aliiambia BBC hakukuwa na jeshi linalowalinda, ilikuwa ni mtu tu kukimbia na kuokoa maisha yake. ""Hili suala lingeweza kuzuilika,"" aliongeza. ""Mtoto wangu angekuwa hai mpaka sasa."" Pia unaweza kutazama: Chanzo kimoja cha habari ambacho kilikuwa karibu na uokoaji kimeiambia AFP kuwa katika boti moja watu wapatao 1,400 waliwasili katika bandari ya mji wa Pemba, ambao ni karibu kilomita  250 (155 miles) kusini mwa Palma, Jumapili mchana. Mashirika ya kutoa msaada yalisema boti ndogo kadhaa ambazo zilikuwa zimejaza watu zinategemewa kuwasili Jumatatu asubuhi. Kampuni kubwa ya nishati ya Ufaransa Total ilisema ililazimika kusitisha shughuli katika mradi mkubwa wa gesi ulio karibu na eneo lenye mapigano. Total iliongeza kuwa inaamini vikosi vya usalama vya Msumbiji, ambavyo vilikuwa vikifanya kazi ili kudhibiti eneo hilo. Human Rights Watch ilisema kwamba mashuhuda walielezea kuwa waliona ""miili barabarani na wakazi wakitoroka baada ya wapiganaji kufyatulia risasi kiholela watu na majengo"". Eneo la Kaskazini mwa Msumbiji limekumbwa na uasi tangu mwaka 2017. Wapiganaji wanaohusishwa na kundi la Islamic State (IS) ndio wanaosababisha mzozo katika eneo lenye Waislamu wengi la Cabo Delgado. Mapigano hayo yamesababisha vifo vya zaidi ya watu 2,500 na watu 700,000 wamehama makazi yao. Kuna taarifa ambazo hazijathibitishwa za raia wa Uingereza kunasa katika hoteli. Msemaji wa ofisi ya mambo ya nje, Jumuia ya madola na Maendeleo ameiambia BBC: ''Ofisi yetu ya ubalozi mjini Maputo iko kwenye mawasiliano ya moja kwa moja na mamlaka za Cabo Delgado ili kupata taarifa zaidi kuhusu ripoti hizi.'' Waasi walianzisha shambulio la kushtukiza Palma mapema wiki hii wakishambulia maduka, benki na kambi za jeshi. Mamia ya watu walitoroka mapigano, wakikimbilia misituni, mikoko au vijiji vya karibu. Karibu wafanyikazi wa kigeni 180 wa kampuni ya uzalishaji gesi na wazawa walitoroka katika hoteli ya Amarula Palma. Wengine walijaribu kutoroka hoteli hiyo wakiwa na msafara wa magari Ijumaa, wakielekea pwani iliyo karibu, shirika la habari la Reuters lilimnukuu Lionel Dyck akisema. Bwana Dyck anaongoza kampuni ya usalama ya kibinafsi ya Afrika Kusini inayofanya kazi na serikali ya Msumbiji. Lakini walivamiwa nje ya hoteli hiyo, Bw Dyck alisema, akiongeza kuwa watu wasiopungua 20 hapo awali walisafirishwa kwa usalama kwenye helikopta. Mtu huyo wa Afrika Kusini aliyethibitishwa kuuawa alidhaniwa alikuwa akiendesha moja ya magari yaliyotumika kutorosha watu. Chanzo kimoja kiliiambia BBC watu kadhaa walifanikiwa kuhamishwa na kufika mji wa Pemba, umbali wa kilometa 420 Kusini mwa Palma. Pia unaweza kutazama:"	https://www.bbc.com/swahili/habari-56561185
sports	Tetesi za Soka Ulaya Jumamosi 03.09.2022	Paris St-Germain ilimtoa Neymar kwa Manchester City kabla tu ya tarehe ya mwisho ya dirisha la usajili kufungwa - lakini mabingwa hao wa Ligi Kuu ya Uingereza walikataa ofa hiyo ya kumsajili mshambuliaji huyo wa Brazil, 30. (Marca - in Spanish) Manchester United ilishindwa katika ombi la siku ya mwisho la kumsajili mshambuliaji wa Uhispania Raul de Tomas, 27, kutoka Espanyol. (Football Insider) Mshambuliaji wa Uholanzi Cody Gakpo, 23, atatia saini kandarasi mpya kabisa katika klabu ya PSV Eindhoven baada ya kuwindwa na Manchester United, Leeds United na Southampton msimu huu.(Eindhovens Dagblad - in Dutch) Gakpo alidhani anaondoka PSV kwenda Manchester United hadi wiki ya mwisho ya kufungwa kwa dirisha la usajili. (90min) Tottenham walitafuta kumsajili mshambuliaji wa Ivory Coast Wilfried Zaha, 29, kutoka Crystal Palace kabla ya tarehe ya mwisho usajili. (Athletic - subscription required) Leeds United walifanikiwa kumsajili mshambuliaji wa Italia Wilfried Gnonto kwa £4m pekee baada ya kukataa kufikia bei ya FC Zurich ya pauni milioni 7 kwa ajili ya mchezaji huyo mwenye umri wa miaka 18. (Football Insider) Rais wa Las Palmas Miguel Angel Ramirez anasema alikataa ofa ya euro 25m (£21.6m) kwa mshambuliaji wa Uhispania Alberto Moleiro, 18, ambaye alihusishwa na Barcelona na Manchester City mapema msimu huu. (Marca - in Spanish) Mkurugenzi wa kandanda wa Manchester United John Murtough amekubali klabu hiyo ingeachana na mazungumzo ya kumsajili kiungo wa kati wa Uholanzi Frenkie de Jong, 25, kutoka Barcelona mapema zaidi kuliko walivyofanya. (ESPN, via Express) Bodi ya Manchester United ilipiga kura ya turufu kwa winga wa Chelsea kutoka Morocco Hakim Ziyech, 29. (Manchester Evening News) Newcastle na Aston Villa waliwasiliana na Tottenham siku ya mwisho kuhusu kumsajili kiungo wa kati wa Brazil Lucas Moura, 30. (Fabrizio Romano). Winga wa Uhispania Bryan Gil, 21, amedokeza kuwa hana furaha Tottenham baada ya uhamisho wa pili wa mkopo kwenda Valencia kutofanikiwa siku ya mwisho ya usajili huku Spurs wakishindwa kupata mbadala wake. (Sun) Kocha wa Atletico Madrid Diego Simeone anakiri kuwa anafuata maagizo ya klabu kwa kumtumia mshambuliaji wa Ufaransa Antoine Griezmann kidogo ili kuepuka kuanzisha kipengele cha euro 40m (£34.5m) katika mkataba huo ambao ulimfanya mchezaji huyo wa miaka 31 kurudi kwa mkopo kutoka Barcelona. (Sport - in Spanish) Chelsea wanatazamia kumpa kandarasi mpya beki wa Uingereza Reece James, 22, na mshambuliaji wa Uingereza Mason Mount, 23. (90min).	https://www.bbc.com/swahili/articles/cmmj118vg25o
religion	Evelyn Joshua: Mfahamu mke wa muhubiri maarufu wa Nigeria TB Joshua	Nabii Evelyn Joshua  aliyekuwa mke wa Temitope  Balogun Joshua , ametuma ujumbe wake kwenye ukurasa wa Twitter akimuomboleza mume wake ulioonekana kuwatia moyo waomboleza, kufuatia kifo cha mumewe. Amesema:''Kumpoteza mpendwa wako sio rahisi, iwe ghafla au kwa kifo kilichotarajiwa inaumiza kila mara. Kifo kinaweza kusambaratisha maisha yetu. Ndio maana ni muhimu  kuwaendelea kuwa na  Mungu. Yeye pekee ndiye anayeweza kupunguza maumivu yetu na kutufariji katika nyakati hizi. Kimbilia kwake'', uliandikwa ujumbe huo. Nabii Evelyn Joshua ni mke wa TB Joshua, Mhubiri wa televisheni tajiri na mwanzilishi wa kanisa la Synagogue, Church of All Nations. Alizaliwa tarehe 17 Disemba 1968 katika eneo la  Okala Okpumo, Jimbo la Delta  nchini , Nigeria, kwa wazazi wake Bwana  na  Bibi  Nicholas Akobundo. Kwa hivyo basi mwezi Juni, 2021 Evelyn Joshua anatimiza umri wa miaka 52. Evelyn Joshua alianza masomo yake katika Shule ya Msingi ya  St Emecheta iliyopo katika mji wa  Ezi,  katika jimbo la Delta nchini  Nigeria. Mwaka 1977, alihamia katika mji wa Lagos na kuendelea na masomo yake katika shule ya msingi ya  Orile na baadaye akaendelea na masomo ya sekondari. Alipohitimu, alipata fursa ya kufanya kazi katika  kampuni ya  Nigerian Distilleries  Ota, iliyopo katika jimbo la Ogun. Evelyn Joshua amekuwa Muhimiri katika maisha ya mumewe na huduma yake ya kanisa. Japo alionekana nadra sana kando ya mumewe wakati wa mahubiri ya mikusanyiko ya watu , Bi Evelyn ndiye Mkuu wa pili wa Kanisa la The Synagogue, Church of All Nations, na anasemekana amechangia pakubwa  katika shughuli za  huduma na maendeleo ya  kanisa hilo. Evelyn Joshua anaaminiwa kuwa ndiye mtu wa pili mwenye ushawishi zaidi katika kanisa la Synagogue baada ya mume wake. Mara kwa mara amekuwa akikutana na kuwapa ushauri nasaha watu binafsi ambao hawakuweza kukutana na TB Joshua. Pia huhubiri kanisani. Evelyne alikutana na Temitope Balogun Joshua wakati alipokuwa katika kazi zake na baadaye akawa mtu maarufu. Manamo mwaka  1990, Evelyn alisafiri katika eneo la Egbe kumtembelea dada yake, wakati alipokuwa huko alikutana na mchungaji   TB Joshua, ambaye alimzidi umri wa miaka miatano. Alikuwa amekwenda kukutana naye kwa ajili ya kupata ushauri nasaha na muongozo wa kiroho , na mkutano wao ambao ulidumu kwa muda wa dakika arobaini na tano, ulikua chanzo cha safari yao ya ndoa. Kulingana na marehemu nabii TB Joshua, kukutana na mke wake kulipangwa na Mungu, na alimuomba amuoe siku hiyo hiyo. Evelyn alikuwa na hofu juu ya ombi la ndoa ambayo haijui, licha ya kwamba alisema ndio, na wakaoana kwa miaka 30  kabla ya kufariki kwa Muinjilisti huyo tarehe 5 Juni, 2021. Ndoa yao inasemekana kukabiliwa na misukosuko na changamoto kutokana na tofauti za tamaduni zao, lakini waliweza kuzishinda changamoto hizo na kuendelea na maisha yao ya ndoa. Ndoa ya Mchungaji TB Joshua na Evelyn Joshua ilizaa matunda, kwani waliweza kubarikiwa na watoto watatu, wawili miongoni mwao wakiwa maarufu. Kulingana na Bi Evelyne TB Joshua, mume wake, hakujali sana suala la jinsia ya watoto wake licha ya kwamba watoto wa kiume huangaliwa kwa namna ya kipekee katika utamaduni wa jamii yake. Serah Joshua Serah, mwanae mkubwa kati ya mabinti zake watatu, ni muhitimu wa mafunzo ya sheria katika Chuo Kikuu cha masuala ya kiuchumi  London School of Economics na kwa sasa anasomea Shahada yake ya  uzamifu (PhD). Alisajiliwa katika baraza la mawakili nchini Nigeria kama mwanasheria anayefanya kazi hiyo mwezi Disemba 2015. Serah aliolewa na mwanaume wa Kitanzania mjini Arusha mwaka 2021. Mwanae Promise pia ni mwanafunzi wa Chuo Kikuu cha London School of Economics akisomea masomo ya mahusiano ya kimataifa na siasa . Promise kwa sasa anasomea Shahada ya uzamili. Mtoto wa mwisho mdogo kati ya watoto wa Evelyne hafahamiki, kwani hakuna taarifa zinazomuhusu.	https://www.bbc.com/swahili/habari-57395887
health	Je kuna hatari gani ya kupata mtoto baada ya kutimu  umri wa miaka 40 na zaidi?	"Shangazi yangu alijifungua mtoto akiwa na umri wa miaka 45, rafiki yangu alijifungua akiwa na umri wa miaka 47, jirani yangu akiwa na umri wa miaka 43, hii ndio misemo inayozunguka miongoni mwa wanawake na katika kanda nchi za kiarabu Licha ya hili, kauli  hizi haziwezi hazitengani na onyo kwa wanawake dhidi ya kuchelewa kupata ujauzito, "" hawataweza kuwa na uwezo wa kuwa na watoto baada ya umri fulani, lakini wanaume wanawza kupata watoto katika umri wowote ."" Je ni upi usahihi wa  wa onyo hili? Je umri wa miaka arobaini ndio wa mwisho kwa wanawake katika maisha ya wanawake pekee? Dokta Hind Abdel Salam aliiambia BBC kwamba wanawake wengi wanatarajia kwamba iwapo watafikia  umri huu hawataweza kuwa na uwezo wa kuwa na watoto, na wakati mwingine hutishwa na wale wanaowazingira  kwamba fursa za ujauzito hazipo, na hili sio kweli kabisa , kwani ukweli ni kwamba inategemea mwanamke mwenyewe, kuna wanawake wanaoweza kupata ujauzito katika umri wa miaka arobaini na minane na baadaye . Kuna tofauti katika uwezo wa kuzaa wa wanawake na wanaume, jambo muhimu  ambalo linahusiana na uwezo wa kuzaa. Kwa wanawake, kuna kupungua taratibu kwa uwezo wake wa kuzaa kuanzia umri wa miaka 35. Sababu  ya hili ni kwamba mwanamke huzaliwa na mayai yake yote ambayo anaweza kuyatengeneza katika kipindi chake chote cha maisha  na idadi hii hupungua kadri miaka ya umri wake inavyokwenda . Mwanamke huzaliwa na zaidi ya mayai ya uzazi milioni na hupungua hadi 400,000 katika umri wa kubarehe  na kufikia hadi  25,000 wakati anapofikia umri wa miaka 37, kwani wanawake wengi hupoteza  90% ya mayai ya uzazi katika umri huu, hadi mwanamke anapotimiza umei wa miaka  51 huwa na mayai 1000. Hivyo basi fursa ya kupata ujauzito hupungua taratibu kila mwezi, na kufikia %5 miongoni mwa wanawake wenye umri wa miaka 40 na zaidi, ikimaanisha kuwa fursa ya mimba bado ipo, lakini kwa kiwango cha chini. Hii pia inatofautiana kwa mwanamke na mwanamke. kwa upande mwingine, viwango vya uwezo wa kuzalisha kwa wanaume hupungua saw ana inavyotokea kwa wanawake , kinyume na inavyofahamika kwa wengi, lakini hupun gua baadaye na kwa utaratibu zaidi kuliko wanawake. Uwezo wa kuzalisha wa mwanaume hupungua kati ya umri wa miaka  40  na 45. Tofauti na mayai katika wanawake, mbegu za uzazi za mwanaume hutengenezwa katika kipindi chote cha maisha yake, lakini ubora wa mbegu hizi hupungua kadri mwanaume anapoendelea kuku ana kuwa mtu mzima na uzazi wa mtoto huhusiana na ubora way ai na mbegu ya uzazi kwa pamoja. Doaa Al-Saft aliiambia BBC  BBC, ""Baada ya kufikia umri wa miaka 40 yapata miezi sita, nilibaini kuwa ’’ Nilikuwa mjamzito na sikutarajia kabisa  ."" nilipatwa  nilipigwa na  mshangao’’  Doaa alimficha kila mtu taarifa ya ujauzito wake kwasababu aliogopa kauli za maoni ya watu kwamba "" wakati mwingine zinaweza kutofurahisha, ambapo wakati mwingine huwa wanasema bado una nguvu ya kuwa na watoto, au unapaswa kufikiria  kuhusu kuwaoza watoto wako badala ya wewe kufikiria   kupata watoto. Kutokana na hayo Duaa alikuwa akivaa mavazi makubwa katika kipindi chote cha ujauzito. Familia yake ilimuunga mkono na kumsaidia na kumpatia ushauri na kumwambia kuhusu wanawake wengine waliojifungua wakiwa na umri wa miaka 40 na wana afya njema na watoto wao wana afya njema , lakini baadhi ya marafiki madaktari walichangia katika kumtisha Duaa .  Duaa aliniambia kuhusu safari ndefu na ya kuchosha akili aliyopitia katika kumtafuta daktari ambaye angemsaidia, na anasema: ‘’Daktari niliyemuona  wa kwanza aliniambia kwamba wewe una umri mkubwa na kwamba unapaswa kuzalishwa kabla ya kuingia katika mwei wat isa wa ujauzito kutokana na hofu ya matatizo unayoweza kuyapata. Mwingine aliniandikia madawa mengi  ya kuimarisha ujauzito wangu, akidai kuwa  mimba yangu una uwezekano wa kuharibika kawababu mimi nina umri mkubwa,na ninapaswa pia kupewa dawa ya kuifanya damu iyeyuke  ""Niliogopa sana. Ninafahamu kwamba baada baada ya miaka arobaini, ubora wa mayai ya uzazi hupungua kwa kiwango kikubwa, jambo linaloweza kuathiri afya ya kijusi , kama vile kuzaliwa kwa mtoto mwenye hali   Down syndrome, kuzaliwa na kasoro za viungo, au kuwa matatizo mengine’’ Hofu kuhusu kijusin haikuwa pekee iliyotawala uzoefu wa  Dua’a, lakini piaalijihofia binafsi, hususan kutokana na msisitizo wa daktari  ambaye ’’alimtisha  kwamba anakabiliwa na uwezekano wa kupata kisukari na shinikizo la damu’’ Doaa alijifungua mtoto wake wa tano, Ammar, mapema mwaka huu, n ani mwenye afya nzuri. Doaa  ana afya njema. Anasema, ""Hakuna umri fulani wa kujifungua, lakini kuna matayarisho mazuri kwa ajili ya kujifungua. Nilijifungua mara nne kabla ya  Ammar, lakini mara hii ni tofauti kabisa. ‘’Ninahisi kukomaa zaidi na mwenye uzoefu kuliko awali . Mara hii licha ya hofu zote, Ninafurahia uzoefu sana’’."" Wakati mwingine  Doaa huhisi kwamba  Ammar anabahati na uzoefu wake na uzoefu wa awali, lakini wakati mwingine anamhurumia  , ""Ninapokwenda kwake mpangilio wa muda wake unakuwa ni kwenda  kwenye chanjo, ninahisi kuwa nimekuwa mtu mzima zaidi ya wanawake wengine wanaonizingira . Ninaogopa kumuacha mapema, lakini wakati huo ninihisi kuwa niko katika nafasi bora ya kumtunza kuliko wengine’’. Tuliwauliza wanawake na wanaume katika nchi kadhaa za kiarabu kuhusu umri unaofaa kupata mtoto , na wote walizungumzia kuhusu miaka 20 na ushee kwa mwanamke . Na wote wakaafiki kuwa mwanamke hawezi kupata mroro akiwa na zaidi ya umri wa miaka thelethini na mitano, jambo ambalo zio kweli. Daktari Hind Abdel Salam anasema, hakula chochote cha kuhofia  katika umri huu , unayohitaji ni huduma bora za matibabu  , “Iwapo kuna tabia kama vile uvutaji wa sigara au unywaji wa vilevi, mama anapaswa kuzisitisha , pamoja na kuimarisha kiwango cha sukari na uzito ili view vya kawaida. Dokta Hind anawashauri wanawake wenye umri wa miaka 40 kuendelea na mazoezi ya mwili , kupata virutubisho sahihi vya mwili na wanahitaji kuendelea kutumia vitamini muhimu wakati wa ujauzito , na kumeza  folic acid ili kuepuka matatizo yoyote ya kiafya au kuwa na vijusi vyenye kasoro. Madaktari wanasisistiza kuwa wanaweke wenye umri wa zaidi ya miaka 40 wana uwezekano mkubwa wa mimba zao kuharibika baada ya  kupata uzazi kwa njia ya IVF wakilingangishwa na wanawake wenzao waliopata watoto wakiwa na umri wa miaka  thelathini na ushee au miaka ishirini na ushee waliopata watoto kwa njia ya upandikizaji au hata kwa njia ya kawaida. Hayo pia hutokea inapokuja katika uwezo wa kunyonyesha, ambao wanawake wanaendelea kuwa nao, sawa na uwezo wa kuzaa inategemea mwanamke mmoja na mwingine, uwezo wa kutunga mimba unategemea mwanamke na mwanamke."	https://www.bbc.com/swahili/articles/cw8py37jn48o
politics	Matokeo ya Uchaguzi Kenya 2022: Tume ya uchaguzi Kenya imebadili mpango kazi ili kuharakisha ujumlishaji wa matokeo ya kura za urais	"Ikiwa ni siku ya nne sasa wakenya wakisubiri kwa hamu na ghamu kumjua rais wao mpya, Tume huru ya uchaguzi na mipaka ya Kenya IEBC imelazimika kubadili mpango wake wa kazi ilikuharakisha ujumlishaji wa matokeo ya uchaguzi wa urais mbali na kuhakiki stakabadhi zinazotoka katika maeneo yote nchini. Mwenyekiti wa IEBC bwana Wafula Chebukati amekiri mwendo wa kupokea na kuhakiki matokeo hayo ya urais umekuwa wa kasi ya chini mno huku afisa mmoja akihitaji kati ya saa tatu na nne kuhudumiwa katika kituo cha kitaifa cha uchaguzi cha ukumbi wa Bomas Nairobi. ""Tume ya IEBC imegundua kuwa  tunachukua kati ya saa 3 - 4 kukamilisha  mchakato wa kupokea matokeo kutoka kwa afisa aliyesimamia uchaguzi katika eneo bunge moja.  Tuna baadhi ya maofisa ambao wamekaa kwenye viti hivi kwa siku tatu. Maafisa 265 wameripoti. Tumefaulu kuwashughulikia 141 na kusalia na 124 ambao bado wako kwenye foleni'' Alisema Chebukati. "" Tunataka kufanya marekebisho yafuatayo: Wasimamizi wa uchaguzi watakabidhi fomu zao asili 34A kwa afisa wa kitaifa wa kujumlisha mara tu baada ya tangazo hili. Shughuli ya kuhesabu kura inaendelea nchini Kenya baada ya raia wake kushiriki katika uchaguzi mkuu siku ya Jumanne. Watatoa ripoti kwa dawati la TEHAMA, kwa uthibitisho wa matokeo yaliyotumwa dhidi ya Fomu 34A. Baada ya hapo mawakala wa rais watapewa nakala za Fomu 34A na Fomu 34B kwa matumizi yao wenyewe. Tunageuza tu mtiririko wa mchakato. Tunaamini tutaweza kumalizana na maofisa wote ifikapo mwisho wa siku leo''.Alisema bwana Chebukati. Wakati huo huo Tume hiyo ya IEBC imebadilisha  orodha na hadhi ya watu wanaoruhusiwa kuingia kwenye  kituo hicho cha kitaifa  kujumlisha kura katika ukumbi wa Bomas. Kamishna Prof. Abdi Yakub Guliye, amesema mabadiliko haya yanalenga kuhakikisha utaratibu na usalama unalindwa baada ya kuibuka majibizano kati ya wafanyakazi wa tume na  mawakala wa upande wa wagombea wa urais wanaoongoza katika uchaguzi huu William Ruto na wale wa Raila Odinga. ''Kuanzia sasa ikiwa wewe si wakala mkuu wa Rais, naibu wakala mkuu, na makarani waliothibitishwa. Hakuna mtu mwingine atakayeruhusiwa kuketi katika ukumbi huu kuanzia dakika hii na kuendelea mbele. Tumetoa maagizo kwa polisi kuchunguza upya kiingilio ndani ya Bomas (kituo cha kitaifa cha kuhesabu kura.) Waangalizi Wanadiplomasia na waandishi wa habari walioidhinishwa wanaruhusiwa kuendelea na kazi yao. Baadhi ya mawakala wa mgombea wa urais wa Muungano wa Azimio, Raila Odinga walionesha kutoridhishwa na kauli hiyo ya IEBC. Alisema Prof Guliye. Haya yanajiri katika kituo cha kitamaduni kiitwacho Bomas katika mji mkuu, Nairobi, ambapo maafisa kutoka Tume Huru ya Uchaguzi na Mipaka (IEBC) wanashughulika na kuthibitisha matokeo. Wanalinganisha picha za fomu za matokeo kutoka zaidi ya vituo 46,000 vya kupigia kura nchi nzima na fomu halisi zinazoletwa na maafisa kutoka kila moja ya maeneo bunge 290. Hii ni kuhakikisha kuwa matokeo yanalingana. Haya yanashuhudiwa na maajenti wa vyama kutoka vyama vikuu, ambao Bw Chebukati anasema wanaendelea kuchelewesha hilo kwa kuligeuza kuwa la ""uchunguzi"" wa matokeo. Shughuli ya kuhesabu kura katika baadhi ya vituo pia ilicheleweshwa na kusafiri hadi Nairobi, haswa na maafisa kutoka maeneo ya mbali, kunaweza kuwa sababu zaidi ya kupunguza kasi ya mambo. Tutakuwa tukiwapa taarifa kuhusu matokeo ya uchaguzi kadiri taarifa rasmi zitakavyokuwa zikitufikia. Uchaguzi Kenya 2022:Unaweza pia kusoma MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga WAGOMBEAJI:Wafahamu wagombea 4 wanaowania urais nchini Kenya"	https://www.bbc.com/swahili/habari-62534515
religion	Kundi la Islamic State nchini Nigeria 'limewakata vichwa mateka Wakristo'	"Kundi la Islamic State limetoa video linayodai inaonyesha mauji ya Wakristo 11 nchini Nigeria. IS linasema kuwa mauji hayo ni sehemu ya kampeni yao ya hivi karibuni  ya ""kulipiza kisasi cha mauaji ya kiongozi wake na msemaji nchini  Syria. Hakuna taarifa zaidi zilizotolewa kuwahusu wahanga, ambao wote walikua ni wanaume, lakini  inasema walikua ""wamekamatwa katika kipindi cha wiki kadhaa zilizopita"" katika jimbo la kaskazini-mashariki mwa Nigeria la Borno. Video hiyo ya dakika 56-ilitolewa na ''shirika la habari ''la IS Amaq. Video hiyo imetolewa tarehe 26 Disemba na wachambuzi wanasema ni wazi imetolewa kwa makusudi katika  kuambatana na sherehe za Christmas. Picha ilichukuliwa katika eneo la wazi lisilojulikana. Mmoja wa mateka aliyekua katikati anaonekana akipigwa risasi na kufa huku wengine 10 wakisukumwa ardhini na kukatwa vichwa. Viongozi  wa IS na msemaji alieuawa Abu Bakr al-Baghdadi na Abul-Hasan Al-Muhajir waliuawa nchini Syria mwishoni mwa mwezi wa Oktoba...Je Abu Bakr al-Baghdadi alikuwa nani? Awali IS ilitoa video ambayo mwandishi wa habari wa Nigeria Ahmad Salkida, anaamini ilikua na uhusiano na nyingine tofauti  ya  wapiganaji wa jihadi iliyoripotiwa kutolewa na kiongozi wa  Boko haram   Abubakar Shekau alidai 'Yesu sio mtoto wa mungu'. Shekau kwa mara nyingine tena aliripotiwa kuwatishia Waislamu na Wakristo  wanaounga mkono mawazo huru. Karibu miezi miwli baadae, tarehe  22 Disemba IS ilitangaza kampeni mpya ya wanamgambo hao ""kulipiza kisasi "" cha mauaji yao na tangu walkati huo wamedai kuendesha mashambulio katika nchi mbali mbali chini ya kampeni hiyo. Tawi moja la kundi hilo la wanamgambo wa Boko Haram kwa sasa wa apigana chini ya jina ""Jimbo la Kiislamu la Afrika Magharibi "" (Iswap).Mwaka jana Iswap liliwauwa wakunga wawili ambao lilikua limewateka nyara."	https://www.bbc.com/swahili/habari-50925895
entertainment	Kipindi cha televisheni kutafuta wapenzi kilivyogeuka burudani	Mchezo wa kwenye televisheni wa kukutana kwa wapenzi uekuwa aina ya burudani kwa watazamaji kwa miongo mingi. Lakini hivi karibuni, Televisheni imechukua kipindi hiki na kutengeneza vipindi kama Love Islands na First Dates. Na sasa michezo hiyo imeelekea kwenye mitandao ambapo kila mmoja anaweza kushiriki	https://www.bbc.com/swahili/habari-54121258
